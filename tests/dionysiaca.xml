<?xml version="1.0" encoding="UTF-8"?>
<?xml-model href="../tei_all.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Dionysiaca</title>
        <author>Nonnus Epic.</author>
        <respStmt>
          <resp>Automated Conversion to XML</resp>
          <name>Diogenes</name>
        </respStmt>
      </titleStmt>
      <publicationStmt>
        <p>
          This XML text (filename tlg2045001.xml) was generated by Diogenes (version 4.6.2) from the TLG corpus of classical texts (author number 2045, work number 001), which was once distributed on CD-ROM in a very different file format, and which may be subject to licensing restrictions.
        </p>
      </publicationStmt>
      <sourceDesc>
        <p>
          Nonnus Epic. (c. A.D. 5), Dionysiaca (2045: 001) "Nonni Panopolitani Dionysiaca,  2 vols.", Ed. Keydell, R. Berlin: Weidmann, 1959.
        </p>
      </sourceDesc>
    </fileDesc>
  </teiHeader>
  <text>
    <body>
<div type="Book" n="p1">
<l n="t1"><label type="head">ΠΕΡΙΟΧΗ </label></l>
<l n="t2">ΤΩΝ ΔΙΟΝΥΣΙΑΚΩΝ ΠΟΙΗΜΑΤΩΝ. </l>
<l n="t3">ΕΠΙΓΡΑΦΑΙ </l>
<l n="t4"><label type="head">ΤΩΝ <hi rend="overline">ΚΔ</hi> ΤΜΗΜΑΤΩΝ ΤΩΝ ΔΙΟΝΥΣΙΑΚΩΝ.</label> </l>
<l n="1" rend="indent(1)"><hi rend="letter-spacing">Πρῶτον</hi> ἔχει Κρονίωνα, κερασφόρον ἅρπαγα νύμφης, </l>
<l n="2">καὶ παλάμαις Τυφῶνος ἀρασσόμενον πόλον ἄστρων. </l>
<l n="3" rend="indent(1)"><hi rend="letter-spacing">δεύτερον</hi> ἀστερόφοιτον ἔχει Τυφῶνος ἐνυὼ </l>
<l n="4">καὶ στεροπὴν καὶ ἄεθλα Διὸς καὶ κῶμον Ὀλύμπου. </l>
<l n="5" rend="indent(1)">ἐν <hi rend="letter-spacing">τριτάτῳ</hi> μάστευε πολύπλανον ὁλκάδα Κάδμου </l>
<l n="6">Ἠλέκτρης τε μέλαθρα φιλοξενίην τε τραπέζης. </l>
<l n="7" rend="indent(1)">ἰχνεύων δὲ <hi rend="letter-spacing">τέταρτον</hi> ὑπὲρ πόντοιο νοήσεις </l>
<l n="8">Ἁρμονίην πλώουσαν ὁμόστολον ἥλικι Κάδμῳ. </l>
<l n="9" rend="indent(1)"><hi rend="letter-spacing">πέμπτον</hi> ἔτι σκοπίαζε καὶ Ἀκταίωνα νοήσεις, </l>
<l n="10">τὸν κεμὰς οὐκ ὤδινε, κυνοσπάδα νεβρὸν ἀλήτην. </l>
<l n="11" rend="indent(1)">δίζεο θέσκελον <hi rend="letter-spacing">ἕκτον</hi>, ὅπῃ Ζαγρῆα γεραίρων <pb/> </l>
<l n="12">γαίης ἕδρανα πάντα κατέκλυσεν ὑέτιος Ζεύς. </l>
<l n="13" rend="indent(1)"><hi rend="letter-spacing">ἕβδομον</hi> ἱκεσίην πολιὴν Αἰῶνος ἀείδει </l>
<l n="14">καὶ Σεμέλην καὶ ἔρωτα Διὸς καὶ φώριον εὐνήν. </l>
<l n="15" rend="indent(1)"><hi rend="letter-spacing">ὄγδοον</hi> αἰολόμυθον ἔχει φθόνον ἄγριον Ἥρης </l>
<l n="16">καὶ Σεμέλης πυρόεντα γάμον καὶ Ζῆνα φονῆα. </l>
<l n="17" rend="indent(1)">εἰς <hi rend="letter-spacing">ἔνατον</hi> σκοπίαζε καὶ ὄψεαι υἱέα Μαίης </l>
<l n="18">θυγατέρας τε Λάμου καὶ Μύστιδα καὶ δρόμον Ἰνοῦς. </l>
<l n="19" rend="indent(1)">καὶ <hi rend="letter-spacing">δεκάτῳ</hi> μανίην Ἀθαμαντίδα καὶ δρόμον Ἰνοῦς, </l>
<l n="20">πῶς φύγεν εἰς ἁλὸς οἶδμα σὺν ἀρτιτόκῳ Μελικέρτῃ. </l>
<l n="21" rend="indent(1)"><hi rend="letter-spacing">ἑνδέκατον</hi> δὲ δόκευε καὶ ἱμερόεντα νοήσεις </l>
<l n="22">Ἄμπελον ἀνδροφόνῳ πεφορημένον ἅρπαγι ταύρῳ. </l>
<l n="23" rend="indent(1)"><hi rend="letter-spacing">δωδεκάτῳ</hi> φρένα τέρψον, ὅπῃ νέον ἄνθος Ἐρώτων </l>
<l n="24">Ἄμπελος εἶδος ἀνῆκεν ἐς ἀμπελόεσσαν ὀπώρην. </l>
<l n="25" rend="indent(1)">ἐν <hi rend="letter-spacing">τρισκαιδεκάτῳ</hi> στρατιὴν νήριθμον ἐνίψω </l>
<l n="26">καὶ προμάχους ἥρωας ἀγειρομένους Διονύσῳ. </l>
<l n="27" rend="indent(1)">ἐς <hi rend="letter-spacing">δέκατον δὲ τέταρτον</hi> ἔχε φρένα· κεῖθι κορύσσει </l>
<l n="28">δαιμονίην στίχα πᾶσαν ἐς Ἰνδικὸν ἄρεα Ῥείη. </l>
<l n="29" rend="indent(1)"><hi rend="letter-spacing">πέμπτῳ</hi> καὶ <hi rend="letter-spacing">δεκάτῳ</hi> βριαρὴν Νίκαιαν ἀείδω, </l>
<l n="30">θηροφόνον ῥοδόπηχυν ἀπειλήτειραν Ἐρώτων. </l>
<l n="31" rend="indent(1)"><hi rend="letter-spacing">ἕκτῳ</hi> καὶ <hi rend="letter-spacing">δεκάτῳ</hi> γαμίην Νίκαιαν ἀείδω, </l>
<l n="32">εὐνέτιν ὑπνώουσαν ἀκοιμήτου Διονύσου. </l>
<l n="33" rend="indent(1)"><hi rend="letter-spacing">ἑβδομάτῳ δεκάτῳ</hi> πρωτάγριον ἄρεα μέλπω </l>
<l n="34">καὶ ῥόον οἰνωθέντα μελισταγέος ποταμοῖο. </l>
<l n="35" rend="indent(1)"><hi rend="letter-spacing">ὀκτωκαιδεκάτῳ</hi> Στάφυλος καὶ Βότρυς ἱκάνει, <pb/> </l>
<l n="36">εἰς θαλίην καλέοντες ὀρίδρομον υἷα Θυώνης. </l>
<l n="37" rend="indent(1)"><hi rend="letter-spacing">ἐννεακαιδεκάτῳ</hi> Σταφύλου περὶ τύμβον ἐγείρει </l>
<l n="38">Βάκχος ἐπὶ κρητῆρι θυώδεϊ τερπνὸν ἀγῶνα. </l>
<l n="39" rend="indent(1)"><hi rend="letter-spacing">εἰκοστὸν</hi> μεθέπει φονίου βουπλῆγα Λυκούργου, </l>
<l n="40">εἰς βυθὸν ἰχθυόεντα διωκομένου Διονύσου. </l>
<l n="41" rend="indent(1)"><hi rend="letter-spacing">εἰκοστὸν πρώτιστον</hi> ἔχει χόλον Ἐννοσιγαίου </l>
<l n="42">καὶ μόθον Ἀμβροσίης ῥηξήνορα καὶ λόχον Ἰνδῶν. </l>
<l n="43" rend="indent(1)"><hi rend="letter-spacing">δεύτερον εἰκοστὸν</hi> Βρομίου μόθον ἔργα τε μέλπει, </l>
<l n="44">Αἰακὸς ὅσσα τέλεσσε καὶ ἐν πεδίῳ καὶ Ὑδάσπῃ. </l>
<l n="45" rend="indent(1)"><hi rend="letter-spacing">εἰκοστῷ τριτάτῳ</hi> πεπερημένον Ἰνδὸν Ὑδάσπην </l>
<l n="46">καὶ κλόνον ὑδατόεντα καὶ αἰθαλόεντα λιγαίνω. </l>
<l n="47" rend="indent(1)"><hi rend="letter-spacing">εἰκοστὸν</hi> δὲ <hi rend="letter-spacing">τέταρτον</hi> ἔχει γόον ἄσπετον Ἰνδῶν </l>
<l n="48">κερκίδα θ' ἱστοπόνοιο καὶ ἠλακάτην Ἀφροδίτης. <pb/> </l>
</div>
<div type="Book" n="1">
<l n="t1"><label type="head">ΔΙΟΝΥΣΙΑΚΩΝ ΠΡΩΤΟΝ.</label> </l>
<l n="1" rend="indent(1)">Εἰπέ, θεά, Κρονίδαο διάκτορον αἴθοπος εὐνῆς, </l>
<l n="2">νυμφιδίῳ σπινθῆρι μογοστόκον ἄσθμα κεραυνοῦ, </l>
<l n="3">καὶ στεροπὴν Σεμέλης θαλαμηπόλον· εἰπὲ δὲ φύτλην </l>
<l n="4">Βάκχου δισσοτόκοιο, τὸν ἐκ πυρὸς ὑγρὸν ἀείρας </l>
<l n="5">Ζεὺς βρέφος ἡμιτέλεστον ἀμαιεύτοιο τεκούσης, </l>
<l n="6">φειδομέναις παλάμῃσι τομὴν μηροῖο χαράξας, </l>
<l n="7">ἄρσενι γαστρὶ λόχευσε, πατὴρ καὶ πότνια μήτηρ, </l>
<l n="8">εὖ εἰδὼς τόκον ἄλλον, ἐπεὶ γονόεντι καρήνῳ <pb/> </l>
<l n="9">ὡς πάρος ὄγκον ἄπιστον ἔχων ἐγκύμονι κόρσῃ </l>
<l n="10">τεύχεσιν ἀστράπτουσαν ἀνηκόντιζεν Ἀθήνην. </l>
<l n="11" rend="indent(1)">ἄξατέ μοι νάρθηκα, τινάξατε κύμβαλα, Μοῦσαι, </l>
<l n="12">καὶ παλάμῃ δότε θύρσον ἀειδομένου Διονύσου. </l>
<l n="13">ἀλλὰ χοροῦ ψαύοντι Φάρῳ παρὰ γείτονι νήσῳ </l>
<l n="14">στήσατέ μοι Πρωτῆα πολύτροπον, ὄφρα φανείη </l>
<l n="15">ποικίλον εἶδος ἔχων, ὅτι ποικίλον ὕμνον ἀράσσω. </l>
<l n="16">εἰ γὰρ ἐφερπύσσειε δράκων κυκλούμενος ὁλκῷ, </l>
<l n="17">μέλψω θεῖον ἄεθλον, ὅπως κισσώδεϊ θύρσῳ </l>
<l n="18">φρικτὰ δρακοντοκόμων ἐδαΐζετο φῦλα Γιγάντων· </l>
<l n="19">εἰ δὲ λέων φρίξειεν ἐπαυχενίην τρίχα σείων, </l>
<l n="20">Βάκχον ἀνευάξω βλοσυρῆς ἐπὶ πήχεϊ Ῥείης </l>
<l n="21">μαζὸν ὑποκλέπτοντα λεοντοβότοιο θεαίνης· </l>
<l n="22">εἰ δὲ θυελλήεντι μετάρσιος ἅλματι ταρσῶν </l>
<l n="23">πόρδαλις ἀίξῃ πολυδαίδαλον εἶδος ἀμείβων, </l>
<l n="24">ὑμνήσω Διὸς υἷα, πόθεν γένος ἔκτανεν Ἰνδῶν </l>
<l n="25">πορδαλίων ὀχέεσσι καθιππεύσας ἐλεφάντων· </l>
<l n="26">εἰ δέμας ἰσάζοιτο τύπῳ συός, υἷα Θυώνης <pb/> </l>
<l n="27">ἀείσω ποθέοντα συοκτόνον εὔγαμον Αὔρην, </l>
<l n="28">ὀψιγόνου τριτάτοιο Κυβηλίδα μητέρα Βάκχου· </l>
<l n="29">εἰ δὲ πέλοι μιμηλὸν ὕδωρ, Διόνυσον ἀείσω </l>
<l n="30">κόλπον ἁλὸς δύνοντα κορυσσομένοιο Λυκούργου· </l>
<l n="31">εἰ φυτὸν αἰθύσσοιτο νόθον ψιθύρισμα τιταίνων, </l>
<l n="32">μνήσομαι Ἰκαρίοιο, πόθεν παρὰ θυιάδι ληνῷ </l>
<l n="33">βότρυς ἁμιλλητῆρι ποδῶν ἐθλίβετο ταρσῷ. </l>
<l n="34">ἄξατέ μοι νάρθηκα, Μιμαλλόνες, ὠμαδίην δὲ </l>
<l n="35">νεβρίδα ποικιλόνωτον ἐθήμονος ἀντὶ χιτῶνος </l>
<l n="36">σφίγξατέ μοι στέρνοισι, Μαρωνίδος ἔμπλεον ὀδμῆς </l>
<l n="37">νεκταρέης, βυθίῃ δὲ παρ' Εἰδοθέῃ καὶ Ὁμήρῳ </l>
<l n="38">φωκάων βαρὺ δέρμα φυλασσέσθω Μενελάῳ. </l>
<l n="39">εὔιά μοι δότε ῥόπτρα καὶ αἰγίδας, ἡδυμελῆ δὲ </l>
<l n="40">ἄλλῳ δίθροον αὐλὸν ὀπάσσατε, μὴ καὶ ὀρίνω </l>
<l n="41">Φοῖβον ἐμόν· δονάκων γὰρ ἀναίνεται ἔμπνοον ἠχώ, </l>
<l n="42">ἐξότε Μαρσύαο θεημάχον αὐλὸν ἐλέγξας </l>
<l n="43">δέρμα παρῃώρησε φυτῷ κολπούμενον αὔραις, </l>
<l n="44">γυμνώσας ὅλα γυῖα λιπορρίνοιο νομῆος. </l>
<l n="45" rend="indent(1)">ἀλλά, θεά, μαστῆρος ἀλήμονος ἄρχεο Κάδμου. </l>
<l n="46" rend="indent(1)">Σιδονίης ποτὲ ταῦρος ἐπ' ᾐόνος ὑψίκερως Ζεὺς </l>
<l n="47">ἱμερόεν μύκημα νόθῳ μιμήσατο λαιμῷ <pb/> </l>
<l n="48">καὶ γλυκὺν εἶχε μύωπα· μετοχμάζων δὲ γυναῖκα, </l>
<l n="49">κυκλώσας παλάμας περὶ γαστέρα δίζυγι δεσμῷ, </l>
<l n="50">βαιὸς Ἔρως κούφιζε, καὶ ἐγγύθεν ὑγροπόρος βοῦς </l>
<l n="51">κυρτὸν ὑποστορέσας λοφιὴν ἐπιβήτορι κούρῃ, </l>
<l n="52">δόχμιος ὀκλάζων, κεχαλασμένα νῶτα τιταίνων, </l>
<l n="53">Εὐρώπην ἀνάειρε· διεσσυμένοιο δὲ ταύρου </l>
<l n="54">πλωτὸς ὄνυξ ἐχάραξε βατῆς ἁλὸς ἄψοφον ὕδωρ </l>
<l n="55">ἴχνεσι φειδομένοισιν· ὑπὲρ πόντοιο δὲ κούρη </l>
<l n="56">δείματι παλλομένη βοέῳ ναυτίλλετο νώτῳ </l>
<l n="57">ἀστεμφὴς ἀδίαντος· ἰδὼν δέ μιν ἦ τάχα φαίης </l>
<l n="58">ἢ Θέτιν ἢ Γαλάτειαν ἢ εὐνέτιν Ἐννοσιγαίου </l>
<l n="59">ἢ λοφιῇ Τρίτωνος ἐφεζομένην Ἀφροδίτην. </l>
<l n="60">καὶ πλόον εἱλιπόδην ἐπεθάμβεε Κυανοχαίτης, </l>
<l n="61">Τρίτων δ' ἠπεροπῆα Διὸς μυκηθμὸν ἀκούων </l>
<l n="62">ἀντίτυπον Κρονίωνι μέλος μυκήσατο κόχλῳ </l>
<l n="63">ἀείδων ὑμέναιον· ἀειρομένην δὲ γυναῖκα </l>
<l n="64">θαῦμα φόβῳ κεράσας ἐπεδείκνυε Δωρίδι Νηρεύς, </l>
<l n="65">ξεῖνον ἰδὼν πλωτῆρα κερασφόρον. ἀκροβαφῆ δὲ </l>
<l n="66">ὁλκάδα ταῦρον ἔχουσα βοοστόλος ἔπλεε νύμφη, </l>
<l n="67">καὶ διερῆς τρομέουσα μετάρσιον ἅλμα πορείης </l>
<l n="68">πηδάλιον κέρας εἶχε, καὶ Ἵμερος ἔπλετο ναύτης. </l>
<l n="69">καὶ δολόεις Βορέης γαμίῃ δεδονημένος αὔρῃ <pb/> </l>
<l n="70">φᾶρος ὅλον κόλπωσε δυσίμερος, ἀμφοτέρῳ δὲ </l>
<l n="71">ζῆλον ὑποκλέπτων ἐπεσύρισεν ὄμφακι μαζῷ. </l>
<l n="72">ὡς δ' ὅτε Νηρεΐδων τις, ὑπερκύψασα θαλάσσης, </l>
<l n="73">ἑζομένη δελφῖνι χυτὴν ἀνέκοπτε γαλήνην, </l>
<l n="74">καί οἱ ἀειρομένης ἐλελίζετο μυδαλέη χείρ, </l>
<l n="75">νηχομένης μίμημα, φέρων δέ μιν ἄβροχον ἅλμης </l>
<l n="76">ἡμιφανὴς πεφόρητο δι' ὕδατος ὑγρὸς ὁδίτης, </l>
<l n="77">κυρτώσας ἑὰ νῶτα, διερπύζουσα δὲ πόντου </l>
<l n="78">δίπτυχος ἄκρα κέλευθα κατέγραφεν ἰχθύος οὐρή· </l>
<l n="79">ὣς ὅγε † ταῦρον ἄειρε. τιταινομένοιο δὲ ταύρου </l>
<l n="80">βουκόλος αὐχένα δοῦλον Ἔρως ἐπεμάστιε κεστῷ </l>
<l n="81">καὶ νομίην ἅτε ῥάβδον ἐπωμίδι τόξον ἀείρων </l>
<l n="82">Κυπριδίῃ ποίμαινε καλαύροπι νυμφίον Ἥρης </l>
<l n="83">εἰς νομὸν ὑγρὸν ἄγων Ποσιδήιον· αἰδομένη δὲ </l>
<l n="84">παρθενίην πόρφυρε παρηίδα Παλλὰς ἀμήτωρ </l>
<l n="85">ἡνίοχον Κρονίωνος ὀπιπεύουσα γυναῖκα. </l>
<l n="86">καὶ Διὸς ὑδατόεντι διεσσυμένου πόρον ὁλκῷ </l>
<l n="87">οὐ πόθον ἔσβεσε πόντος, ὅτι βρυχίην Ἀφροδίτην </l>
<l n="88">οὐρανίης ὤδινεν ἀπ' αὔλακος ἔγκυον ὕδωρ. </l>
<l n="89">καὶ βοὸς ἀφλοίσβοιο κυβερνήτειρα πορείης </l>
<l n="90">κούρη φόρτος ἔην καὶ ναυτίλος· εἰσορόων δὲ </l>
<l n="91">μιμηλὴν ταχύγουνον ἐχέφρονα νῆα θαλάσσης <pb/> </l>
<l n="92">τοῖον ἔπος περίφοιτος Ἀχαιικὸς ἴαχε ναύτης· </l>
<l n="93" rend="indent(1)">„ὀφθαλμοί, τί τὸ θαῦμα; πόθεν ποσὶ κύματα τέμνων </l>
<l n="94">νήχεται ἀτρυγέτοιο δι' ὕδατος ἀγρονόμος βοῦς; </l>
<l n="95">μὴ πλωτὴν Κρονίδης τελέει χθόνα; μὴ διὰ πόντου </l>
<l n="96">ὑγρὸς ἁλιβρέκτοιο χαράσσεται ὁλκὸς ἁμάξης; </l>
<l n="97">παπταίνω κατὰ κῦμα νόθον πλόον· ἦ ῥα Σελήνη </l>
<l n="98">ἄζυγα ταῦρον ἔχουσα μετ' αἰθέρα πόντον ὁδεύει; </l>
<l n="99">ἀλλὰ Θέτις βυθίη διερὸν δρόμον ἡνιοχεύει; </l>
<l n="100">οὐ βοῒ χερσαίῳ τύπον εἴκελον εἰνάλιος βοῦς </l>
<l n="101">ἔλλαχεν—ἰχθυόεν γὰρ ἔχει δέμας—, ἀντὶ δὲ γυμνῆς </l>
<l n="102">ἀλλοφανὴς ἀχάλινον ἐν ὕδασι πεζὸν ὁδίτην </l>
<l n="103">Νηρεῒς ἑλκεσίπεπλος ἀήθεα ταῦρον ἐλαύνει. </l>
<l n="104">εἰ πέλε Δημήτηρ σταχυηκόμος, ὑγροπόρῳ δὲ </l>
<l n="105">γλαυκὰ διασχίζει βοέῳ ποδὶ νῶτα θαλάσσης, </l>
<l n="106">καὶ σὺ βυθοῦ μετὰ κῦμα, Ποσειδάων, μετανάστης </l>
<l n="107">γαίης δίψια νῶτα μετέρχεο πεζὸς ἀροτρεύς, </l>
<l n="108">νηὶ θαλασσαίῃ Δημήτερος αὔλακα τέμνων, </l>
<l n="109">χερσαίοις ἀνέμοισι βατὸν πλόον ἐν χθονὶ τεύχων. </l>
<l n="110">ταῦρε, παρεπλάγχθης μετανάστιος· οὐ πέλε Νηρεὺς </l>
<l n="111">βουκόλος, οὐ Πρωτεὺς ἀρότης, οὐ Γλαῦκος ἁλωεύς, </l>
<l n="112">οὐχ ἕλος, οὐ λειμῶνες ἐν οἴδμασιν, ἀλλὰ θαλάσσῃ <pb/> </l>
<l n="113">ἀτρυγέτῳ πλώοντες ἀνήροτα ναύλοχον ὕδωρ </l>
<l n="114">πηδαλίῳ τέμνουσι καὶ οὐ σχίζουσι σιδήρῳ· </l>
<l n="115">αὔλακας οὐ σπείρουσιν ὀπάονες Ἐννοσιγαίου, </l>
<l n="116">ἀλλὰ φυτὸν πόντοιο πέλει βρύα καὶ σπόρος ὕδωρ, </l>
<l n="117">ναυτίλος ἀγρονόμος, πλόος αὔλακες, ὁλκὰς ἐχέτλη. </l>
<l n="118">ἀλλὰ πόθεν μεθέπεις τινὰ παρθένον; ἦ ῥα καὶ αὐτοὶ </l>
<l n="119">ταῦροι ἐρωμανέοντες ἀφαρπάζουσι γυναῖκας; </l>
<l n="120">ἦ ῥα Ποσειδάων ἀπατήλιος ἥρπασε κούρην </l>
<l n="121">ταυρείην κερόεσσαν ἔχων ποταμηίδα μορφήν; </l>
<l n="122">μὴ δόλον ἄλλον ὕφαινε πάλιν μετὰ δέμνια Τυροῦς, </l>
<l n="123">ὡς καὶ χθιζὰ τέλεσσεν, ὅθ' ὑδατόεις παρακοίτης </l>
<l n="124">χεύμασι μιμηλοῖσι νόθος κελάρυζεν Ἐνιπεύς;“ </l>
<l n="125" rend="indent(1)">τοῖον ἔπος περόων Ἑλλήνιος ἔννεπε ναύτης </l>
<l n="126">θαμβαλέος. βοέους δὲ γάμους μαντεύσατο κούρη, </l>
<l n="127">καὶ πλοκάμους τίλλουσα γοήμονα ῥῆξεν ἰωήν· </l>
<l n="128" rend="indent(1)">„κωφὸν ὕδωρ, ῥηγμῖνες ἀναυδέες, εἴπατε ταύρῳ, </l>
<l n="129">εἰ βόες εἰσαΐουσιν· ‘ἀμείλιχε, φείδεο κούρης.’ </l>
<l n="130">εἴπατέ μοι, ῥηγμῖνες, ἐμῷ φιλόπαιδι τοκῆι </l>
<l n="131">Εὐρώπην λιπόπατριν ἐφεζομένην τινὶ ταύρῳ </l>
<l n="132">ἅρπαγι καὶ πλωτῆρι καί, ὡς δοκέω, παρακοίτῃ. </l>
<l n="133">μητέρι βόστρυχα ταῦτα κομίσσατε, κυκλάδες αὖραι. </l>
<l n="134">ναί, λίτομαι, Βορέης, ὡς ἥρπασας Ἀτθίδα νύμφην, </l>
<l n="135">δέξο με σαῖς πτερύγεσσι μετάρσιον· ἴσχεο, φωνή, <pb/> </l>
<l n="136">μὴ Βορέην μετὰ ταῦρον ἐρωμανέοντα νοήσω.“ </l>
<l n="137" rend="indent(1)">ὣς φαμένη ῥαχίῃσι βοὸς πορθμεύετο κούρη· </l>
<l n="138">Κάδμος ὅθεν περίφοιτος ἀπὸ χθονὸς εἰς χθόνα βαίνων </l>
<l n="139">ἄστατα νυμφοκόμοιο μετήιεν ἴχνια ταύρου. </l>
<l n="140">ἦλθε καὶ εἰς Ἀρίμων φόνιον σπέος, εὖτε κολῶναι </l>
<l n="141">φοιτάδες ἀρρήκτοιο πύλας ἤρασσον Ὀλύμπου, </l>
<l n="142">εὖτε θεοὶ πτερόεντες ἀχείμονος ὑψόθι Νείλου </l>
<l n="143">ὀρνίθων ἀκίχητον ἐμιμήσαντο πορείην </l>
<l n="144">ἠερίῳ ξένον ἴχνος ἐρετμώσαντες ἀήτῃ, </l>
<l n="145">καὶ πόλος ἑπτάζωνος ἱμάσσετο· καὶ γὰρ ἐς εὐνὴν </l>
<l n="146">Πλουτοῦς Ζεὺς Κρονίδης πεφορημένος, ὄφρα φυτεύσῃ </l>
<l n="147">Τάνταλον οὐρανίων ἀεσίφρονα φῶρα κυπέλλων, </l>
<l n="148">αἰθέρος ἔντεα θῆκε μυχῷ κεκαλυμμένα πέτρης </l>
<l n="149">καὶ στεροπὴν ἔκρυψεν· ὑπωροφίων δὲ κεραυνῶν </l>
<l n="150">καπνὸν ἐρευγομένων ἐμελαίνετο λευκὰς ἐρίπνη, </l>
<l n="151">καὶ κρυφίῳ σπινθῆρι πυριγλώχινος ὀιστοῦ </l>
<l n="152">πηγαὶ ἐθερμαίνοντο, χαραδραίων δὲ ῥεέθρων </l>
<l n="153">Μυγδονὶς ἀφριόωσα φάραγξ ἐπεβόμβεεν ἀτμῷ. </l>
<l n="154">καὶ παλάμας τανύσας ὑπὸ νεύματι μητρὸς ἀρούρης </l>
<l n="155">ὅπλα Διὸς νιφόεντα Κίλιξ ἔκλεψε Τυφωεύς, </l>
<l n="156">ὅπλα πυρός· πετάσας δὲ βαρυσμαράγων στίχα λαιμῶν </l>
<l n="157">παντοίην ἀλάλαζεν ὁμοφθόγγων ὄπα θηρῶν· </l>
<l n="158">συμφυέες δὲ δράκοντες ἐπερρώοντο προσώπῳ </l>
<l n="159">πορδαλίων, βλοσυρὰς δὲ κόμας λιχμῶντο λεόντων, <pb/> </l>
<l n="160">καὶ βοέας σπειρηδὸν ἐμιτρώσαντο κεραίας </l>
<l n="161">οὐραίαις ἑλίκεσσι, τανυγλώσσων δὲ γενείων </l>
<l n="162">ἰὸν ἀκοντιστῆρα συῶν ἐπεμίγνυον ἀφρῷ. </l>
<l n="163" rend="indent(1)">ἔντεα δὲ Κρονίδαο τιθεὶς ὑπὸ φωλάδα πέτρην </l>
<l n="164">ἠλιβάτων ἐτίταινεν ἐς αἰθέρα λήια χειρῶν· </l>
<l n="165">εὐπαλάμῳ δὲ φάλαγγι περὶ σφυρὸν ἄκρον Ὀλύμπου </l>
<l n="166">τῇ μὲν ἐπισφίγγων Κυνοσουρίδα, τῇ δὲ πιέζων </l>
<l n="167">ἄξονι κεκλιμένην λοφιὴν ἀνεσείρασεν Ἄρκτου </l>
<l n="168">Παρρασίης, ἑτέρῃ δὲ λαβὼν ἀνέκοπτε Βοώτην, </l>
<l n="169">ἄλλῃ Φωσφόρον εἷλκε, μάτην δ' ὑπὸ κυκλάδι νύσσῃ </l>
<l n="170">πρώιος αἰθερίης ἐπεσύρισεν ἦχος ἱμάσθλης· </l>
<l n="171">εἴρυσεν Ἠριγένειαν, ἐρυκομένοιο δὲ ταύρου </l>
<l n="172">ἄχρονος ἡμιτέλεστος ἐλώφεεν ἱππότις Ὥρη· </l>
<l n="173">καὶ σκιεροῖς πλοκάμοισιν ἐχιδνοκόμων κεφαλάων </l>
<l n="174">ἀχλύι φέγγος ἔην κεκερασμένον, ἠματίη δὲ </l>
<l n="175">Ἠελίῳ σελάγιζε συναντέλλουσα Σελήνη. </l>
<l n="176">οὐδὲ Γίγας ἀπέληγε· παλιννόστῳ δὲ πορείῃ </l>
<l n="177">ἐς Νότον ἐκ Βορέαο, λιπὼν πόλον εἰς πόλον ἔστη· </l>
<l n="178">καὶ δολιχῇ παλάμῃ δεδραγμένος Ἡνιοχῆος </l>
<l n="179">νῶτα χαλαζήεντος ἐμάστιεν Αἰγοκερῆος, </l>
<l n="180">καὶ διδύμους ἐπὶ πόντον ἀπ' αἰθέρος Ἰχθύας ἕλκων </l>
<l n="181">Κριὸν ἀνεστυφέλιξε, μεσόμφαλον ἄστρον Ὀλύμπου, <pb/> </l>
<l n="182">γείτονος εἰαρινοῖο πυραυγέος ὑψόθι κύκλου </l>
<l n="183">ἀμφιταλαντεύοντος ἰσόζυγον ἦμαρ ὀμίχλῃ. </l>
<l n="184">ὁλκαίοις δὲ πόδεσσιν ἀνῃώρητο Τυφωεὺς </l>
<l n="185">ἀγχινεφής· πετάσας δὲ πολυσπερὲς ἔθνος ἀγοστῶν </l>
<l n="186">αἰθέρος ἀννεφέλοιο κατέσκεπεν ἄργυφον αἴγλην </l>
<l n="187">αἰθύσσων ὀφίων σκολιὸν στρατόν· ὧν ὁ μὲν αὐτῶν </l>
<l n="188">ὄρθιος ἀξονίοιο διέτρεχεν ἄντυγα κύκλου. </l>
<l n="189">οὐρανίου δὲ Δράκοντος ἐπεσκίρτησεν ἀκάνθῃ </l>
<l n="190">ἄρεα συρίζων· ὁ δὲ Κηφέος ἐγγύθι κούρης </l>
<l n="191">ἀστραίαις παλάμῃσιν ἰσόζυγα κύκλον ἑλίξας </l>
<l n="192">δέσμιον Ἀνδρομέδην ἑτέρῳ σφηκώσατο δεσμῷ </l>
<l n="193">λοξὸς ὑπὸ σπείρῃσιν· ὁ δὲ γλωχῖνι κεραίης </l>
<l n="194">ἰσοτύπου Ταύροιο δράκων κυκλοῦτο κεράστης, </l>
<l n="195">οἰστρήσας ἑλικηδὸν ὑπὲρ βοέοιο μετώπου </l>
<l n="196">ἀντιτύπους Ὑάδας, κεραῆς ἴνδαλμα Σελήνης, </l>
<l n="197">οἰγομέναις γενύεσσιν· ὁμοπλεκέων δὲ δρακόντων </l>
<l n="198">ἰοβόλοι τελαμῶνες ἐμιτρώσαντο Βοώτην· </l>
<l n="199">καὶ θρασὺς ἄλλος ὄρουσεν, ἰδὼν Ὄφιν ἄλλον Ὀλύμπου, </l>
<l n="200">πῆχυν ἐχιδνήεντα περισκαίρων Ὀφιούχου, </l>
<l n="201">καὶ στεφάνῳ στέφος ἄλλο περιπλέξας Ἀριάδνης, </l>
<l n="202">αὐχένα κυρτώσας, ἐλελίζετο γαστέρος ὁλκῷ. </l>
<l n="203">καὶ Ζεφύρου ζωστῆρα καὶ ἀντιπόρου πτερὸν Εὔρου <pb/> </l>
<l n="204">αἰθύσσων πολύπηχυς ἐπεστρωφᾶτο Τυφωεὺς </l>
<l n="205">νύσσαν ἐς ἀμφοτέρην, μετὰ Φωσφόρον Ἕσπερον ἕλκων </l>
<l n="206">καὶ λόφον Ἀτλάντειον. ἐνὶ βρυόεντι δὲ κόλπῳ </l>
<l n="207">πολλάκι συμμάρψας Ποσιδήιον ἅρμα θαλάσσης </l>
<l n="208">εἰς χθόνα βυσσόθεν εἷλκεν· ἁλιβρέκτων δὲ κομάων </l>
<l n="209">αὐερύσας στατὸν ἵππον ὑποβρυχίῃ παρὰ φάτνῃ </l>
<l n="210">οὐρανίην ἔρριψεν ἐς ἄντυγα πῶλον ἀλήτην </l>
<l n="211">αἰχμάζων ἐς Ὄλυμπον· ἱμασσομένοιο δὲ δίφρου </l>
<l n="212">Ἠελίου χρεμέτιζον ὑπὸ ζυγὰ κυκλάδες ἵπποι· </l>
<l n="213">πολλάκι δ' ἀγραύλοιο πεπαυμένον ἱστοβοῆος </l>
<l n="214">ταῦρον ἀπειλητῆρι μεμυκότα πήχεϊ σείων </l>
<l n="215">ἰσοφυὲς μίμημα κατηκόντιζε Σελήνης, </l>
<l n="216">καὶ δρόμον ἐστήριξεν· ἀνακρούσας δὲ χαλινῷ </l>
<l n="217">ταύρων λευκὰ λέπαδνα κατερροίζησε θεαίνης, </l>
<l n="218">λοίγιον ἰοβόλοιο χέων συριγμὸν ἐχίδνης. </l>
<l n="219">οὐδὲ κορυσσομένῳ Τιτηνιὰς εἴκαθε Μήνη· </l>
<l n="220">μαρναμένη δὲ Γίγαντος ὁμοκραίροισι καρήνοις </l>
<l n="221">ταυρείης ἐχάραξε φαεσφόρα κύκλα κεραίης· </l>
<l n="222">καὶ βόες αἰγλήεντες ἐμυκήσαντο Σελήνης </l>
<l n="223">χάσμα Τυφαονίοιο τεθηπότες ἀνθερεῶνος. </l>
<l n="224" rend="indent(1)">ἀστραίας δὲ φάλαγγας ἀταρβέες ὥπλισαν Ὧραι, </l>
<l n="225">καὶ στίχες οὐρανίων ἑλίκων νωμήτορι κύκλῳ </l>
<l n="226">εἰς ἐνοπὴν σελάγιζον· ἐπερροίζησε δὲ πυρσῷ <pb/> </l>
<l n="227">αἰθέρα βακχεύων στρατὸς αἰόλος, οἵ τε Βορῆα, </l>
<l n="228">καὶ Λιβὸς ἕσπερα νῶτα, καὶ οἳ λάχον ἄντυγας Εὔρου, </l>
<l n="229">καὶ Νοτίους ἀγκῶνας· ὁμοζήλῳ δὲ κυδοιμῷ </l>
<l n="230">ἀπλανέων ἀτίνακτος ἀπεπλάγχθη χορὸς ἄστρων, </l>
<l n="231">ἀντιπόρους δ' ἐκίχησαν ἀλήμονας· ἔβρεμε δ' ἠχῇ </l>
<l n="232">οὐρανίῳ κενεῶνι πεπαρμένος ὄρθιος ἄξων </l>
<l n="233">μεσσοπαγής· ὁρόων δὲ κυνοσσόος ἔθνεα θηρῶν </l>
<l n="234">Ὠρίων ξίφος εἷλκε, κορυσσομένου δὲ φορῆος </l>
<l n="235">φαιδρὰ Ταναγραίης ἀμαρύσσετο νῶτα μαχαίρης· </l>
<l n="236">καὶ σέλας αἰθύσσων πυριθαλπέος ἀνθερεῶνος </l>
<l n="237">δίψιος ἀστερόεντι Κύων ἐπεπάφλασε λαιμῷ </l>
<l n="238">πέμπων θερμὸν ὕλαγμα καὶ ἠθάδος ἀντὶ λαγωοῦ </l>
<l n="239">θηρσὶ Τυφαονίοισιν ἀνήρυγεν ἀτμὸν ὀδόντων. </l>
<l n="240">καὶ πόλος ἐσμαράγησεν· ἀμειβομένη δὲ καὶ αὐτὴ </l>
<l n="241">οὐρανὸν ἑπτάζωνον ἰσηρίθμων ἀπὸ λαιμῶν </l>
<l n="242">Πληιάδων ἀλάλαζε βοῆς ἑπτάστομος ἠχώ, </l>
<l n="243">καὶ καναχὴν ἰσόμετρον ἐπεγδούπησαν ἀλῆται. </l>
<l n="244">σμερδαλέην δὲ Γίγαντος ἰδὼν ὀφιώδεα μορφὴν </l>
<l n="245">αἰγλήεις Ὀφιοῦχος ἀλεξικάκων ἀπὸ χειρῶν </l>
<l n="246">γλαυκὰ πυριτρεφέων ἀπεσείσατο νῶτα δρακόντων, </l>
<l n="247">στικτὸν ἀκοντίζων σκολιὸν βέλος, ἀμφὶ δὲ πυρσῶν </l>
<l n="248">λαίλαπες ἐρροίζησαν, ἐτοξεύοντο δὲ λοξοὶ <pb/> </l>
<l n="249">ἠέρα βακχεύοντες ἐχιδνήεντες ὀιστοί· </l>
<l n="250">καὶ θρασὺς ἰχθυόεντος ὁμόδρομος Αἰγοκερῆος </l>
<l n="251">Τοξευτὴρ βέλος ἧκεν· Ἁμαξαίῳ δ' ἐνὶ κύκλῳ </l>
<l n="252">μεσσοφανὴς διδύμῃσι Δράκων μεμερισμένος Ἄρκτοις </l>
<l n="253">αἰθερίης ἐλέλιξε σελασφόρον ὁλκὸν ἀκάνθης· </l>
<l n="254">γείτων δ' Ἠριγόνης ἐλατὴρ ὁμόφοιτος Ἁμάξης </l>
<l n="255">πήχεϊ μαρμαίροντι καλαύροπα πάλλε Βοώτης· </l>
<l n="256">γούνατι δ' εἰδώλοιο καὶ ἀγχιπόρῳ παρὰ Κύκνῳ </l>
<l n="257">Φόρμιγξ ἀστερόεσσα Διὸς μαντεύσατο νίκην. </l>
<l n="258" rend="indent(1)">Κωρυκίου δὲ κάρηνα λαβὼν ἐτίναξε Τυφωεύς, </l>
<l n="259">καὶ Κίλικος ποταμοῖο ῥόον ναετῆρα πιέζων </l>
<l n="260">Ταρσὸν ὁμοῦ καὶ Κύδνον ἑνὶ ξύνωσεν ἀγοστῷ· </l>
<l n="261">καὶ κραναοῖς βελέεσσιν ὀιστεύων στίχας ἅλμης </l>
<l n="262">εἰς σκοπέλους μετένασσε, μετ' αἰθέρα πόντον ἱμάσσων· </l>
<l n="263">νισομένου δὲ Γίγαντος ἁλιβρέκτου ποδὸς ὁλκῷ </l>
<l n="264">φαίνετο γυμνωθεῖσα δι' ὕδατος ἄβροχος ὀσφύς, </l>
<l n="265">καὶ μεσάτῳ βαρύδουπον ὕδωρ ἐπεβόμβεε μηρῷ· </l>
<l n="266">νηχόμενοι δὲ δράκοντες, ἁλιγδούπων ἀπὸ λαιμῶν </l>
<l n="267">ἄρεα συρίζοντες, ἐπεστρατόωντο θαλάσσῃ </l>
<l n="268">ἰὸν ἀποπτύοντες· ἐν ἰχθυόεντι δὲ πόντῳ </l>
<l n="269">ἱσταμένου Τυφῶνος ἔσω βρυόεντος ἐναύλου </l>
<l n="270">βένθεϊ ταρσὰ πέπηκτο, καὶ ἠέρι μίγνυτο γαστὴρ </l>
<l n="271">θλιβομένη νεφέεσσι· Γιγαντείου δὲ καρήνου </l>
<l n="272">φρικτὸν ἀερσιλόφων ἀίων βρύχημα λεόντων <pb/> </l>
<l n="273">πόντιος ἰλυόεντι λέων ἐκαλύπτετο κόλπῳ· </l>
<l n="274">πᾶσα δὲ κητώεσσα φάλαγξ ἐστείνετο πόντου, </l>
<l n="275">Γηγενέος πλήσαντος ὅλην ἅλα μείζονα γαίης </l>
<l n="276">ἀκλύστοις λαγόνεσσιν ἐμυκήσαντο δὲ φῶκαι, </l>
<l n="277">καὶ βυθίῃ δελφῖνες ἐνεκρύπτοντο θαλάσσῃ· </l>
<l n="278">καὶ σκολιαῖς ἑλίκεσσι περίπλοκον ὁλκὸν ὑφαίνων </l>
<l n="279">πούλυπος αἰολόμητις ἐθήμονι πήγνυτο πέτρῃ, </l>
<l n="280">καὶ μελέων ἴνδαλμα χαραδραίη πέλε μορφή. </l>
<l n="281">οὐδέ τις ἄτρομος ἔσκε· μετερχομένη δὲ καὶ αὐτὴ </l>
<l n="282">οἰστρομανὴς μύραινα δρακοντείης πόθον εὐνῆς </l>
<l n="283">ποντοπόρων ἔφριξε θεημάχον ἄσθμα δρακόντων. </l>
<l n="284">πυργώθη δὲ θάλασσα καὶ ὡμίλησεν Ὀλύμπῳ </l>
<l n="285">ἠλιβάτοις πελάγεσσιν· ἀερσιπόρῳ δὲ ῥεέθρῳ </l>
<l n="286">ἠέρος ἄβροχος ὄρνις ἐλούσατο γείτονι πόντῳ. </l>
<l n="287">καὶ βυθίου τριόδοντος ἔχων μίμημα Τυφωεὺς </l>
<l n="288">χειρὸς ἀμετρήτοιο ταμὼν ἐνοσίχθονι παλμῷ </l>
<l n="289">νῆσον ἁλικρήπιδος ἀποσπάδα πέζαν ἀρούρης </l>
<l n="290">ῥῖψε παλινδίνητον ὅλην σφαιρηδὸν ἑλίξας· </l>
<l n="291">μαρναμένου δὲ Γίγαντος ἐν ἠέρι γείτονες ἄστρων </l>
<l n="292">ἠέλιον σκιόωντες ἐθωρήχθησαν Ὀλύμπῳ <pb/> </l>
<l n="293">ἠλιβάτου πρηῶνος ἀκοντιστῆρες ἀγοστοί. </l>
<l n="294" rend="indent(1)">καὶ βύθιον μετὰ τέρμα, μετὰ χθονὸς εὔλοχον ἕδρην </l>
<l n="295">Ζεὺς νόθος ὥπλισε χεῖρα πυριγλώχινι κεραυνῷ· </l>
<l n="296">ἔντεα δὲ Κρονίωνος ἀμαιμακέτῃσιν ἀείρων </l>
<l n="297">χερσὶ διηκοσίῃσι πέλωρ ἐμόγησε Τυφωεὺς </l>
<l n="298">βριθοσύνῃ· παλάμῃ δὲ μιῇ κούφιζε Κρονίων. </l>
<l n="299">ἀννεφέλου δὲ Γίγαντος ἐπὶ ξηροῖσιν ἀγοστοῖς </l>
<l n="300">βροντὴ κωφὸν ἔπεμπεν ἀδουπήτου μέλος ἠχοῦς </l>
<l n="301">ἠρέμα βομβήσασα, μόγις δέ οἱ ἠέρος αὐχμῷ </l>
<l n="302">ἀσταγέος νιφετοῖο κατείβετο διψὰς ἐέρση· </l>
<l n="303">ἀστεροπὴ δ' ἤχλυσε, καὶ εἴκελον αἴθοπι καπνῷ </l>
<l n="304">μαρμαρυγῇ σελάγιζε κατηφέι λεπταλέον πῦρ· </l>
<l n="305">καὶ παλάμας νοέοντες ἀπειρήτοιο φορῆος, </l>
<l n="306">ἄρσενα πυρσὸν ἔχοντες, ἐθηλύνοντο κεραυνοί, </l>
<l n="307">πυκνὸν ὀλισθήσαντες ἀμετρήτων ἀπὸ χειρῶν </l>
<l n="308">ἅλμασιν αὐτοπόροισιν· ἀπεπλάζοντο δὲ πυρσοὶ </l>
<l n="309">οὐρανίην ποθέοντες ἐθήμονα χεῖρα φορῆος. </l>
<l n="310">ὡς δ' ὅτε τις πλήξιππος ἀποπτυστῆρα χαλινοῦ </l>
<l n="311">ξεῖνος ἀνὴρ ἀδίδακτος ἀπειθέα πῶλον ἱμάσσων </l>
<l n="312">πυκνὰ μάτην μογέεσκεν, ὁ δὲ θρασὺς ἔμφρονι θυμῷ </l>
<l n="313">χεῖρα νόθην γίνωσκεν ἀήθεος ἡνιοχῆος, <pb/> </l>
<l n="314">οἰστρηθεὶς δ' ἀνέπαλτο, καὶ ὄρθιος ὑψόσε βαίνων, </l>
<l n="315">στηρίξας ἀτίνακτον ὀπισθιδίου ποδὸς ὁπλήν, </l>
<l n="316">προσθιδίους προβλῆτας ἐκούφισε γούνατα κάμπτων, </l>
<l n="317">καὶ λόφον ᾐώρησεν, ἐπ' ἀμφοτέρων δέ οἱ ὤμων </l>
<l n="318">ἀμφιλαφὴς δεδόνητο παρήορος αὐχένι χαίτη· </l>
<l n="319">ὣς ὅ γε χερσὶν ἔκαμνεν ἀμοιβαίῃσιν ἀείρων </l>
<l n="320">μαρμαρυγὴν φύξηλιν ἀλωομένοιο κεραυνοῦ. </l>
<l n="321" rend="indent(1)">ὄφρα μὲν εἰν Ἀρίμοις ἐπεφοίτεε Κάδμος ἀλήτης, </l>
<l n="322">τόφρα δὲ Δικταίης ὑπὲρ ᾐόνος ὑγροπόρος βοῦς </l>
<l n="323">ἐκ λοφιῆς ἀδίαντον ἑῆς ἀπεθήκατο κούρην. </l>
<l n="324">καὶ Κρονίδην ὁρόωσα πόθῳ δεδονημένον Ἥρη </l>
<l n="325">ζηλομανὴς γελόωντι χόλῳ ξυνώσατο φωνήν· </l>
<l n="326" rend="indent(1)">„Φοῖβε, τεῷ γενετῆρι παρίστασο, μή τις ἀροτρεὺς </l>
<l n="327">Ζῆνα λαβὼν ἐρύσειεν ἐς ἐννοσίγαιον ἐχέτλην. </l>
<l n="328">αἴθε λαβὼν ἐρύσειεν, ὅπως Διὶ τοῦτο βοήσω· </l>
<l n="329">’τέτλαθι διπλόα κέντρα καὶ ἀγρονόμων καὶ Ἐρώτων.’ </l>
<l n="330">ὡς νόμιος, κλυτότοξε, τεὸν ποίμαινε τοκῆα, </l>
<l n="331">μὴ Κρονίδην ζεύξειε βοῶν ἐλάτειρα Σελήνη, <pb/> </l>
<l n="332">μὴ λέχος Ἐνδυμίωνος ἰδεῖν σπεύδουσα νομῆος </l>
<l n="333">Ζηνὸς ὑποστίξειεν ἀφειδέι νῶτον ἱμάσθλῃ. </l>
<l n="334">Ζεῦ ἄνα, πόρτις ἐοῦσα κερασφόρος ἤμβροτεν Ἰώ, </l>
<l n="335">ὅττι σε μή ποτε τοῖον ἴδεν πόσιν, ὄφρα λοχεύσῃ </l>
<l n="336">ἰσοφυῆ τινα ταῦρον ὁμοκραίρῳ παρακοίτῃ. </l>
<l n="337">Ἑρμείαν πεφύλαξο βοοκλόπον ἠθάδι τέχνῃ, </l>
<l n="338">μή σε λαβὼν ἅτε ταῦρον ἑὸν κλέψειε τοκῆα, </l>
<l n="339">καὶ κιθάρην ὀπάσειε τεῷ πάλιν υἱέι Φοίβῳ </l>
<l n="340">ἅρπαγος ἁρπαμένου κειμήλιον. ἀλλὰ τί ῥέξω; </l>
<l n="341">ὤφελεν ἀγρύπνοισιν ὅλον δέμας ὄμμασι λάμπων </l>
<l n="342">Ἄργος ἔτι ζώειν, ἵνα δύσβατον εἰς νομὸν ἕλκων </l>
<l n="343">πλευρὰ Διὸς πλήξειε καλαύροπι βουκόλος Ἥρης.“ </l>
<l n="344" rend="indent(1)">ἡ μὲν ἔφη· Κρονίδης δὲ λιπὼν ταυρώπιδα μορφὴν </l>
<l n="345">εἴκελος ἠιθέῳ περιδέδρομεν ἄζυγα κούρην· </l>
<l n="346">καὶ μελέων ἔψαυσεν, ἀπὸ στέρνοιο δὲ νύμφης </l>
<l n="347">μίτρην πρῶτον ἔλυσε περίτροχον, ὡς ἀέκων δὲ </l>
<l n="348">οἰδαλέην ἔθλιψεν ἀκαμπέος ἄντυγα μαζοῦ, </l>
<l n="349">καὶ κύσε χείλεος ἄκρον, ἀναπτύξας δὲ σιωπῇ </l>
<l n="350">ἁγνὸν ἀνυμφεύτου πεφυλαγμένον ἅμμα κορείης </l>
<l n="351">ὄμφακα Κυπριδίων ἐδρέψατο καρπὸν Ἐρώτων. </l>
<l n="352" rend="indent(1)">καὶ διδύμῃ σφριγόωσα γονῇ κυμαίνετο γαστήρ· </l>
<l n="353">καὶ ζαθέης ὠδῖνος ἑὴν ἐγκύμονα νύμφην </l>
<l n="354">κάλλιπεν Ἀστερίωνι, βαθυπλούτῳ παρακοίτῃ, </l>
<l n="355">Ζεὺς πόσις· ἀντέλλων δὲ παρὰ σφυρὸν Ἡνιοχῆος </l>
<l n="356">νυμφίος ἀστερόεις ἀμαρύσσετο Ταῦρος Ὀλύμπου, </l>
<l n="357">εἰαρινῷ Φαέθοντι φιλόδροσα νῶτα φυλάσσων, <pb/> </l>
<l n="358">ὀκλαδὸν ἀντέλλων ἐπικάρσιος· ἡμιβαφὴς δὲ </l>
<l n="359">δεξιὸν Ὠρίωνι πόδα προβλῆτα τιταίνων </l>
<l n="360">φαίνεται, ἑσπερίην δὲ θοώτερος ἄντυγα βαίνων </l>
<l n="361">σύνδρομον ἀντέλλοντα παρέρχεται Ἡνιοχῆα. </l>
<l n="362" rend="indent(1)">ὣς ὁ μὲν ἐστήρικτο κατ' οὐρανόν. οὐδὲ Τυφωεὺς </l>
<l n="363">μέλλεν ἔτι κρατέειν Διὸς ἔντεα· τοξοφόρῳ γὰρ </l>
<l n="364">Ζεὺς Κρονίδης σὺν Ἔρωτι πόλον δινωτὸν ἐάσσας </l>
<l n="365">φοιταλέῳ μαστῆρι δι' οὔρεος ἤντετο Κάδμῳ </l>
<l n="366">πλαζομένῳ, ξυνὴν δὲ πολύτροπον ἤρτυε βουλὴν </l>
<l n="367">ῥαψάμενος Τυφῶνι δυσηλακάτου λίνα Μοίρης. </l>
<l n="368">καὶ Διὶ παμμεδέοντι συνέμπορος αἰγίβοτος Πὰν </l>
<l n="369">δῶκε βόας καὶ μῆλα καὶ εὐκεράων στίχας αἰγῶν· </l>
<l n="370">πλέξας δ' ἐκ καλάμων καλύβην ἑλικώδεϊ δεσμῷ </l>
<l n="371">πῆξεν ὑπὲρ δαπέδοιο, καὶ ἀγνώστῳ τινὶ μορφῇ </l>
<l n="372">ποιμενίην ἐσθῆτα καθαψάμενος χροῒ Κάδμου </l>
<l n="373">εἵμασι μιμηλοῖσι νόθον χλαίνωσε νομῆα· </l>
<l n="374">καὶ δολίην σύριγγα φέρων εἰδήμονι Κάδμῳ </l>
<l n="375">δῶκε Τυφαονίοιο κυβερνήτειραν ὀλέθρου. </l>
<l n="376">ψευδαλέον δὲ βοτῆρα καὶ ἡνιοχῆα γενέθλης </l>
<l n="377">Ζεὺς καλέσας πτερόεντα μίαν ξυνώσατο βουλήν· </l>
<l n="378" rend="indent(1)">„Κάδμε πέπον, σύριζε, καὶ οὐρανὸς εὔδιος ἔσται· </l>
<l n="379">δηθύνεις, καὶ Ὄλυμπος ἱμάσσεται· ἡμετέροις γὰρ </l>
<l n="380">τεύχεσιν οὐρανίοις κεκορυθμένος ἐστὶ Τυφωεύς. <pb/> </l>
<l n="381">αἰγὶς ἐμοὶ μούνη περιλείπεται· ἀλλὰ τί ῥέξει </l>
<l n="382">αἰγὶς ἐμὴ Τυφῶνος ἐριδμαίνουσα κεραυνῷ; </l>
<l n="383">δείδια, μὴ γελάσειε γέρων Κρόνος, ἀντιβίου δὲ </l>
<l n="384">ἅζομαι αὐχένα γαῦρον ἀγήνορος Ἰαπετοῖο· </l>
<l n="385">δείδια μυθοτόκον πλέον Ἑλλάδα, μή τις Ἀχαιῶν </l>
<l n="386">ὑέτιον Τυφῶνα καὶ ὑψιμέδοντα καλέσσῃ </l>
<l n="387">ἢ ὕπατον, χραίνων ἐμὸν οὔνομα. γίνεο βούτης </l>
<l n="388">ἐς μίαν ἠριγένειαν, ἀμερσινόῳ δὲ λιγαίνων </l>
<l n="389">ῥύεο ποιμενίῃ σέο πηκτίδι ποιμένα κόσμου, </l>
<l n="390">μὴ νεφεληγερέταο Τυφωέος ἦχον ἀκούσω, </l>
<l n="391">μὴ βροντὴν ἑτέροιο νόθου Διός, ἀλλά ἑ παύσω </l>
<l n="392">μαρνάμενον στεροπῇσι καὶ αἰχμάζοντα κεραυνῷ. </l>
<l n="393">εἰ δὲ Διὸς λάχες αἷμα καὶ Ἰναχίης γένος Ἰοῦς, </l>
<l n="394">κερδαλέης σύριγγος ἀλεξικάκῳ σέο μολπῇ </l>
<l n="395">θέλγε νόον Τυφῶνος. ἐγὼ δέ σοι ἄξια μόχθων </l>
<l n="396">δώσω διπλόα δῶρα· σὲ γὰρ ῥυτῆρα τελέσσω </l>
<l n="397">ἁρμονίης κόσμοιο καὶ Ἁρμονίης παρακοίτην. </l>
<l n="398">καὶ σύ, τελεσσιγόνοιο γάμου πρωτόσπορος ἀρχή, </l>
<l n="399">τεῖνον, Ἔρως, σέο τόξα, καὶ οὐκέτι κόσμος ἀλήτης. </l>
<l n="400">εἰ πέλεν ἐκ σέο πάντα, βίου φιλοτήσιε ποιμήν, </l>
<l n="401">ἓν βέλος ἄλλο τάνυσσον, ἵνα ξύμπαντα σαώσῃς· </l>
<l n="402">ὡς πυρόεις, Τυφῶνι κορύσσεο, πυρσοφόροι δὲ </l>
<l n="403">ἐκ σέο νοστήσωσιν ἐμὴν ἐπὶ χεῖρα κεραυνοί. </l>
<l n="404">πανδαμάτωρ, ἕνα βάλλε τεῷ πυρί, θελγόμενον δὲ <pb/> </l>
<l n="405">σὸν βέλος ἀγρεύσειε, τὸν οὐ νίκησε Κρονίων· </l>
<l n="406">Καδμείης δ' ἐχέτω φρενοθελγέος οἶστρον ἀοιδῆς, </l>
<l n="407">ὅσσον ἐγὼ πόθον ἔσχον ἐς Εὐρώπης ὑμεναίους.“ </l>
<l n="408" rend="indent(1)">ὣς εἰπὼν κερόεντι πανείκελος ἔσσυτο ταύρῳ, </l>
<l n="409">ἔνθεν ὄρος πέλε Ταῦρος ἐπώνυμον. ὀξὺ δὲ τείνων </l>
<l n="410">Κάδμος ὁμοφθόγγων δονάκων ἀπατήλιον ἠχώ, </l>
<l n="411">κλίνας γείτονι νῶτον ὑπὸ δρυῒ φορβάδος ὕλης </l>
<l n="412">καὶ φορέων ἄγραυλον ἀληθέος εἷμα νομῆος, </l>
<l n="413">πέμπε Τυφαονίῃσι δολοπλόκον ὕμνον ἀκουαῖς </l>
<l n="414">οἰδαλέῃ φύσημα παρηίδι λεπτὸν ἰάλλων. </l>
<l n="415">ἔνθα Γίγας φιλάοιδος ἐχιδναίῳ ποδὸς ὁλκῷ </l>
<l n="416">ἄνθορεν εἰσαΐων δόλιον μέλος· ἔνδοθι δ' ἄντρου </l>
<l n="417">ὅπλα Διὸς φλογόεντα λιπὼν παρὰ μητέρι Γαίῃ </l>
<l n="418">τερψινόου σύριγγος ἐδίζετο γείτονα μολπὴν </l>
<l n="419">ἑσπόμενος μελέεσσιν· ἰδὼν δέ μιν ἐγγύθι λόχμης </l>
<l n="420">Κάδμος, ἅτε τρομέων, ὑπὸ ῥωγάδι κεύθετο πέτρῃ. </l>
<l n="421">ἀλλά μιν ὑψικάρηνος ἀλυσκάζοντα νοήσας </l>
<l n="422">νεύμασιν ἀφθόγγοισι πέλωρ ἐκάλεσσε Τυφωεύς, </l>
<l n="423">καὶ δόλον οὐ γίνωσκε λιγύθροον· ἀντιτύπῳ δὲ </l>
<l n="424">ποιμένι δεξιτερὴν μίαν ὤρεγεν, ἄρκυν ὀλέθρου </l>
<l n="425">ἀγνώσσων· μεσάτῳ δὲ δαφοινήεντι προσώπῳ </l>
<l n="426">ἀνδρομέῳ γελόων κενεαυχέα ῥήξατο φωνήν· </l>
<l n="427" rend="indent(1)">„αἰπόλε, τί τρομέεις με; τί φάεα χειρὶ καλύπτεις; <pb/> </l>
<l n="428">καλὸν ἐμοὶ βροτὸν ἄνδρα μετὰ Κρονίωνα διώκειν, </l>
<l n="429">καλὸν ἐμοὶ σύριγγα σὺν ἀστεροπῇσιν ἀείρειν· </l>
<l n="430">τί ξυνὸν καλάμοισι καὶ αἰθαλόεντι κεραυνῷ; </l>
<l n="431">πηκτίδα σὴν ἔχε μοῦνος, ἐπεὶ λάχεν ἄλλο Τυφωεὺς </l>
<l n="432">ὄργανον αὐτοβόητον Ὀλύμπιον· ἑζόμενος δὲ </l>
<l n="433">χερσὶν ἀδουπήτοισιν ἐθήμονος ἄμμορος ἠχοῦς </l>
<l n="434">πηκτίδος ὑμετέρης ἐπιδεύεται ἀννέφελος Ζεύς· </l>
<l n="435">σῶν δ' ὀλίγων δονάκων ἐχέτω κτύπον· οὐτιδανοὺς γὰρ </l>
<l n="436">οὐ πλεκτοὺς καλάμους καλάμοις στοιχηδὸν ἑλίσσω, </l>
<l n="437">ἀλλὰ κυλινδομένας νεφέλας νεφέλῃσι συνάπτων </l>
<l n="438">οὐρανίοις πατάγοισιν ὁμόζυγα δοῦπον ἰάλλω. </l>
<l n="439">στήσω δ', ἢν ἐθέλῃς, φιλίην ἔριν· ἀλλὰ σὺ μέλπων </l>
<l n="440">πέμπε μέλος δονακῶδες, ἐγὼ βρονταῖον ἀράσσω· </l>
<l n="441">πνεύματι μὲν σφριγόωσαν ἔχων προβλῆτα παρειὴν </l>
<l n="442">φυσιάᾳς στομάτεσσιν, ἱμασσόμενοι δὲ Βορῆος </l>
<l n="443">ἄσθματι φυσητῆρος ἐμοὶ βρομέουσι κεραυνοί. </l>
<l n="444">βουκόλε, μισθὸν ἔχεις σέο πηκτίδος οὐράνιον γὰρ </l>
<l n="445">ἀντὶ Διὸς σκηπτοῦχος ὅτε θρόνον ἡνιοχεύσω, </l>
<l n="446">ἑσπόμενον μετὰ γαῖαν ἐς αἰθέρα καὶ σὲ κομίσσω <pb/> </l>
<l n="447">αὐτῇ ὁμοῦ σύριγγι καί, ἢν ἐθέλῃς, ἅμα ποίμνῃ· </l>
<l n="448">οὐδὲ τεῆς ἀγέλης νοσφίσσεαι· ἰσοτύπου γὰρ </l>
<l n="449">στηρίξω σέθεν αἶγας ὑπὲρ ῥάχιν Αἰγοκερῆος </l>
<l n="450">ἢ σχεδὸν Ἡνιοχῆος, ὃς Ὠλενίην ἐν Ὀλύμπῳ </l>
<l n="451">πήχεϊ μαρμαίροντι σελασφόρον Αἶγα τιταίνει· </l>
<l n="452">στήσω δ' ὀμβροτόκοιο παρὰ πλατὺν αὐχένα Ταύρου </l>
<l n="453">σοὺς βόας ἀστερόεντας ἐπαντέλλοντας Ὀλύμπῳ, </l>
<l n="454">ἢ δροσερὴν παρὰ νύσσαν, ὅπῃ ζωθαλπέι λαιμῷ </l>
<l n="455">ἠνεμόεν μύκημα βόες πέμπουσι Σελήνης. </l>
<l n="456">οὐδὲ τεῆς καλύβης ὀλίγης χρέος· ἀντὶ δὲ λόχμης </l>
<l n="457">αἰθερίοις Ἐρίφοισι συναστράπτοι σέο ποίμνη. </l>
<l n="458">καὶ φάτνης ἑτέρης τελέσω τύπον, ὄφρα καὶ αὐτὴ </l>
<l n="459">ἰσοφυὴς λάμψειεν Ὄνων παρὰ γείτονι Φάτνῃ. </l>
<l n="460">ἔσσο καὶ ἀστερόεις μετὰ βουκόλον, ἧχι Βοώτης </l>
<l n="461">φαίνεται, ἀστραίην δὲ καλαύροπα καὶ σὺ τιταίνων </l>
<l n="462">ἔσσο Λυκαονίης ἐλατὴρ Ἀρκτῷος Ἁμάξης. </l>
<l n="463">οὐρανίου Τυφῶνος ὁμέστιος, ὄλβιε ποιμήν, </l>
<l n="464">σήμερον ἐν χθονὶ μέλπε, καὶ αὔριον ἐντὸς Ὀλύμπου. </l>
<l n="465">μολπῆς δ' ἄξια δῶρα παρ' ἀστεροφεγγέι κύκλῳ </l>
<l n="466">στηρίξω σέθεν αὐλὸν Ὀλύμπιον, ἡδυμελῆ δὲ <pb/> </l>
<l n="467">οὐρανίῃ Φόρμιγγι τεὴν σύριγγα συνάψω. </l>
<l n="468">σοὶ γάμον, ἢν ἐθέλῃς, δωρήσομαι ἁγνὸν Ἀθήνης· </l>
<l n="469">εἰ δέ σοι οὐ Γλαυκῶπις ἐπεύαδε, δέχνυσο Λητὼ </l>
<l n="470">ἢ Χάριν ἢ Κυθέρειαν ἢ Ἄρτεμιν ἢ γάμον Ἥβης· </l>
<l n="471">μούνης ἡμετέρης μὴ δίζεο δέμνιον Ἥρης. </l>
<l n="472">εἰ δὲ λάχες πλήξιππον ἀδελφεὸν ἴδμονα δίφρου, </l>
<l n="473">ἔμπυρον Ἠελίου τετράζυγον ἅρμα δεχέσθω· </l>
<l n="474">εἰ δὲ Διὸς ποθέεις, ὡς αἰπόλος, αἰγίδα πάλλειν, </l>
<l n="475">δώσω σοι τόδε δῶρον. ἐγὼ δ' ἐς Ὄλυμπον ὁδεύσω </l>
<l n="476">οὐκ ἀλέγων Κρονίωνος ἀτευχέος· οὐτιδανὴ γὰρ </l>
<l n="477">ἔντεσι θῆλυς ἐοῦσα τί μοι ῥέξειεν Ἀθήνη; </l>
<l n="478">ἀλλὰ Τυφαονίην ἀναβάλλεο, βουκόλε, νίκην, </l>
<l n="479">γνήσιον ὑμνείων με νέον σκηπτοῦχον Ὀλύμπου </l>
<l n="480">σκῆπτρα Διὸς φορέοντα καὶ ἀστράπτοντα χιτῶνα.“ </l>
<l n="481" rend="indent(1)">εἶπε, καὶ Ἀδρήστεια τόσην ἐγράψατο φωνήν. </l>
<l n="482">ἀλλ' ὅτε δὴ γίνωσκεν ἑκούσιον ἐς λίνον ἄγρης </l>
<l n="483">νήματι Μοιριδίῳ πεφορημένον υἱὸν ἀρούρης </l>
<l n="484">τερψινόων δονάκων βεβολημένον ἡδέι κέντρῳ, </l>
<l n="485">κερδαλέην ἀγέλαστος ἀνήρυγε Κάδμος ἰωήν· </l>
<l n="486" rend="indent(1)">„βαιὸν ἐμῆς σύριγγος ἐθάμβεες ἦχον ἀκούσας· </l>
<l n="487">εἰπέ, τί κεν ῥέξειας, ὅταν σέο θῶκον ἀείσω </l>
<l n="488">ἑπτατόνου κιθάρης ἐπινίκιον ὕμνον ἀράσσων; </l>
<l n="489">καὶ γὰρ ἐπουρανίοισιν ἐγὼ πλήκτροισιν ἐρίζων </l>
<l n="490">Φοῖβον ἐμῇ φόρμιγγι παρέδραμον, ἡμετέρας δὲ <pb/> </l>
<l n="491">χορδὰς εὐκελάδους Κρονίδης ἀμάθυνε κεραυνῷ </l>
<l n="492">υἱέι νικηθέντι φέρων χάριν· εἰ δέ ποθ' εὕρω </l>
<l n="493">νεῦρα πάλιν σφριγόωντα, μέλος πλήκτροισι τιταίνων </l>
<l n="494">θέλξω δένδρεα πάντα καὶ οὔρεα καὶ φρένα θηρῶν· </l>
<l n="495">καὶ στέφος αὐτοέλικτον, ὁμόζυγον ἥλικι γαίῃ, </l>
<l n="496">Ὠκεανὸν σπεύδοντα παλινδίνητον ἐρύξω </l>
<l n="497">τὴν αὐτὴν περὶ νύσσαν ἄγειν κυκλούμενον ὕδωρ, </l>
<l n="498">ἀπλανέων δὲ φάλαγγα καὶ ἀντιθέοντας ἀλήτας </l>
<l n="499">στήσω καὶ Φαέθοντα καὶ ἱστοβοῆα Σελήνης. </l>
<l n="500">ἀλλὰ θεοὺς καὶ Ζῆνα βαλὼν πυρόεντι βελέμνῳ </l>
<l n="501">μοῦνον ἔα κλυτότοξον, ὅπως παρὰ δεῖπνα τραπέζης </l>
<l n="502">δαινυμένου Τυφῶνος ἐγὼ καὶ Φοῖβος ἐρίζω, </l>
<l n="503">τίς τίνα νικήσειε μέγαν Τυφῶνα λιγαίνων. </l>
<l n="504">Πιερίδας μὴ κτεῖνε χορίτιδας, ὄφρα καὶ αὐταὶ </l>
<l n="505">Φοίβου κῶμον ἄγοντος ἢ ὑμετέροιο νομῆος </l>
<l n="506">θῆλυ μέλος πλέξωσιν ὁμόθροον ἄρσενι μολπῇ.“ </l>
<l n="507" rend="indent(1)">ἔννεπε· καὶ χαροπῇσιν ἐπ' ὀφρύσι νεῦσε Τυφωεύς, </l>
<l n="508">καὶ πλοκάμους ἐδόνησεν· ἐρευγομένων δὲ κομάων </l>
<l n="509">ἰὸν ἐχιδνήεντα περιρραίνοντο κολῶναι. </l>
<l n="510">καὶ ταχὺς εἰς ἑὸν ἄντρον ἐπείγετο· κεῖθεν ἀείρας </l>
<l n="511">νεῦρα Διὸς δολόεντι πόρεν ξεινήια Κάδμῳ, </l>
<l n="512">νεῦρα, τά περ χθονὶ πῖπτε Τυφαονίῃ ποτὲ χάρμῃ. </l>
<l n="513" rend="indent(1)">καὶ δόσιν ἀμβροσίην ἀπατήλιος ᾔνεσε ποιμήν· <pb/> </l>
<l n="514">καὶ τὰ μὲν ἀμφαφάασκε καὶ ἅρμενον οἷά τε χορδὴν </l>
<l n="515">ἐσσομένην φόρμιγγι κατέκρυφε κοιλάδι πέτρῃ, </l>
<l n="516">Ζηνὶ Γιγαντοφόνῳ πεφυλαγμένα· φειδομένῳ δὲ </l>
<l n="517">λεπταλέον φύσημα μεμυκότι χείλεϊ πέμπων, </l>
<l n="518">θλιβομένοις δονάκεσσιν ὑποκλέπτων τόνον ἠχοῦς, </l>
<l n="519">λαρότερον μέλος εἶπε· καὶ οὔατα πολλὰ τιταίνων </l>
<l n="520">ἁρμονίης ἤκουε καὶ οὐ γίνωσκε Τυφωεύς. </l>
<l n="521">θελγομένῳ δὲ Γίγαντι νόθος παρεσύρισε ποιμὴν </l>
<l n="522">ἀθανάτων ἅτε φύζαν ἑῇ σύριγγι λιγαίνων, </l>
<l n="523">καὶ Διὸς ἐσσομένην ἐμελίζετο γείτονα νίκην </l>
<l n="524">ἑζομένῳ Τυφῶνι μόρον Τυφῶνος ἀείδων· </l>
<l n="525">καὶ πλέον οἶστρον ἔγειρε. καὶ ὡς νέος ἡδέι κέντρῳ </l>
<l n="526">ἁβρὸν ἐρωμανέων ἐπιθέλγεται ἥλικι κούρῃ, </l>
<l n="527">καὶ πῇ μὲν χαρίεντος ἐς ἄργυφα κύκλα προσώπου, </l>
<l n="528">πῇ δὲ βαθυσμήριγγος ἀλήμονα βότρυν ἐθείρης </l>
<l n="529">δέρκεται, ἄλλοτε χεῖρα ῥοδόχροον, ἄλλοτε μίτρῃ </l>
<l n="530">σφιγγομένην ῥοδόεντος ἴτυν μαζοῖο δοκεύει </l>
<l n="531">αὐχένα παπταίνων γυμνούμενον, ἀμφὶ δὲ μορφῇ </l>
<l n="532">θέλγεται ἀλλοπρόσαλλον ἄγων ἀκόρητον ὀπωπὴν </l>
<l n="533">οὐδὲ λιπεῖν ἐθέλει ποτὲ παρθένον· ὣς ὅ γε Κάδμῳ </l>
<l n="534">θελγομένην μελέεσσιν ὅλην φρένα δῶκε Τυφωεύς. <pb/> </l>
</div>
<div type="Book" n="2">
<l n="t1"><label type="head">ΔΙΟΝΥΣΙΑΚΩΝ ΔΕΥΤΕΡΟΝ.</label> </l>
<l n="1" rend="indent(1)">Ὣς ὁ μὲν αὐτόθι μίμνε παρὰ σφυρὰ φορβάδος ὕλης </l>
<l n="2">ἀκροπόρῳ σύριγγι μετάτροπα χείλεα σύρων, </l>
<l n="3">Κάδμος Ἀγηνορίδης νόθος αἰπόλος· ἀπροϊδὴς δὲ </l>
<l n="4">Ζεὺς Κρονίδης ἀκίχητος ὑπὸ σπέος ἄψοφος ἕρπων </l>
<l n="5">χεῖρας ἑὰς ἐκόρυσσε τὸ δεύτερον ἠθάδι πυρσῷ. </l>
<l n="6">καὶ νέφος ἔσκεπε Κάδμον ἀθηήτῳ παρὰ πέτρῃ, </l>
<l n="7">μὴ δόλον ἠπεροπῆα μαθὼν καὶ φῶρα κεραυνοῦ </l>
<l n="8">λάθριον ὑστερόμητις ἀποκτείνειε Τυφωεὺς </l>
<l n="9">βουκόλον ἀλλοπρόσαλλον· ὁ δὲ πλέον ἡδέι κέντρῳ </l>
<l n="10">ἤθελεν εἰσαΐειν φρενοθελγέα ῥυθμὸν ἀοιδῆς. </l>
<l n="11">ὡς δ' ὅτε τις Σειρῆνος ἐπίκλοπον ὕμνον ἀκούων </l>
<l n="12">εἰς μόρον αὐτοκέλευστον ἀώριος εἵλκετο ναύτης, </l>
<l n="13">θελγόμενος μελέεσσι, καὶ οὐκέτι κῦμα χαράσσων </l>
<l n="14">γλαυκὸν ἀκυμάντοισιν ὕδωρ λεύκαινεν ἐρετμοῖς, </l>
<l n="15">ἀλλὰ λιγυφθόγγοιο πεσὼν ἐπὶ δίκτυα Μοίρης </l>
<l n="16">τέρπετο πηδαλίοιο λελασμένος, ἄστρον ἐάσσας </l>
<l n="17">Πλειάδος ἑπταπόροιο καὶ ἄντυγα κυκλάδος Ἄρκτου· </l>
<l n="18">ὣς ὅ γε κερδαλέης δεδονημένος ἄσθμασι μολπῆς </l>
<l n="19">πηκτίδος ἡδὺ βέλεμνον ἐδέξατο πομπὸν ὀλέθρου. <pb/> </l>
<l n="20" rend="indent(1)">ἀλλὰ καλυπτομένου νεφέων σκιοειδέι μίτρῃ </l>
<l n="21">ἔμπνοος εὐκελάδοιο δόναξ σίγησε νομῆος </l>
<l n="22">ἁρμονίην τ' ἀνέκοψεν. ἀερσιπόδης δὲ Τυφωεὺς </l>
<l n="23">οἶστρον ἑλὼν πολέμοιο κατέδραμεν εἰς μυχὸν ἄντρου, </l>
<l n="24">βροντὴν δ' ἠνεμόφοιτον ἐδίζετο φοιτάδι λύσσῃ </l>
<l n="25">καὶ στεροπὴν ἀκίχητον, ἐρευνητῆρι δὲ ταρσῷ </l>
<l n="26">ζαφλεγὲς ἁρπαμένοιο σέλας μάστευε κεραυνοῦ, </l>
<l n="27">καὶ κενεὸν σπέος εὗρε. δολοφραδέας δὲ μενοινὰς </l>
<l n="28">ὀψὲ μαθὼν Κρονίδαο καὶ αἰόλα δήνεα Κάδμου </l>
<l n="29">αἰχμάζων σκοπέλοισιν ἐπεσκίρτησεν Ὀλύμπῳ. </l>
<l n="30">καὶ ποδὸς ἀγκύλον ἴχνος ἔχων ὀφιώδεϊ ταρσῷ </l>
<l n="31">ἰὸν ἀκοντιστῆρος ἀπέπτυεν ἀνθερεῶνος· </l>
<l n="32">ὑψιλόφου δὲ Γίγαντος ἐχιδναίῃσιν ἐθείραις </l>
<l n="33">πίδακας ὀμβρήσαντος ἐκυμαίνοντο χαράδραι· </l>
<l n="34">καί οἱ ἐπαΐσσοντι βαθυνομένην χθονὸς ἕδρην </l>
<l n="35">ἀκλινέος δαπέδοιο Κίλιξ ἐλελίζετο πυθμὴν </l>
<l n="36">ποσσὶ δρακοντείοισι, πολυσφαράγῳ δὲ κυδοιμῷ </l>
<l n="37">Ταυρείου λοφόεντος ἀρασσομένου κενεῶνος </l>
<l n="38">γείτονες ὠρχήσαντο φόβῳ Παμφυλίδες ὄχθαι, </l>
<l n="39">καὶ χθόνιαι σήραγγες ἐβόμβεον, ἔτρεμον ἄκραι <pb/> </l>
<l n="40">ἠιόνες, σείοντο μυχοὶ καὶ ὀλίσθανον ὄχθαι </l>
<l n="41">λυομένης ψαμάθοιο ποδῶν ἐνοσίχθονι παλμῷ. </l>
<l n="42">οὐ νομός, οὐ τότε θῆρες ἀπήμονες· ὠμοβόροι γὰρ </l>
<l n="43">ἄρκτοι ἐδαιτρεύοντο Τυφαονίοιο προσώπου </l>
<l n="44">ἀρκτῴαις γενύεσσι, λεοντείων δὲ καρήνων </l>
<l n="45">γλαυκὰ δασυστέρνων ἐλαφύσσετο γυῖα λεόντων </l>
<l n="46">χάσμασιν ἰσοτύποισιν, ἐχιδνήεντι δὲ λαιμῷ </l>
<l n="47">ψυχρὰ πεδοτρεφέων ἐδαΐζετο νῶτα δρακόντων, </l>
<l n="48">ἠερίους δ' ὄρνιθας ἐδαίνυτο γείτονι λαιμῷ </l>
<l n="49">ἱπταμένους ἀβάτοιο δι' αἰθέρος, ἀγχιφανῆ δὲ </l>
<l n="50">αἰετὸν ἤσθιε μᾶλλον, ἐπεὶ Διὸς ὄρνις ἀκούει· </l>
<l n="51">ἤσθιε βοῦν ἀροτῆρα, καὶ οὐκ ᾤκτειρε δοκεύων </l>
<l n="52">αἱμοβαφῆ ζυγίῳ κεχαραγμένον αὐχένα δεσμῷ. </l>
<l n="53">καὶ ποταμοὺς ἐκόνισσε πιὼν ἐπιδόρπιον ὕδωρ, </l>
<l n="54">Νηιάδων δὲ φάλαγγας ἀπεστυφέλιξεν ἐναύλων· </l>
<l n="55">καὶ βυθίη στείχουσα βατὸν ῥόον ἅλματι πεζῷ </l>
<l n="56">ἀβρέκτοις μελέεσσιν ἀσάμβαλος ἵστατο Νύμφη </l>
<l n="57">Νηιὰς ὑγροκέλευθος, ἁμιλλητῆρι δὲ ταρσῷ </l>
<l n="58">κούρης παλλομένης παρὰ διψάδα πέζαν ἐναύλων </l>
<l n="59">σφίγγετο πηλώεντι πεπηγότα γούνατα δεσμῷ. </l>
<l n="60">μαινομένου δὲ Γίγαντος ἰδὼν πολύμορφον ὀπωπὴν <pb/> </l>
<l n="61">ταρβαλέος σύριγγα γέρων ἀπεσείσατο ποιμὴν </l>
<l n="62">νόσφι φυγών· ὁρόων δὲ πολυσπερὲς ἔθνος ἀγοστῶν </l>
<l n="63">αἰπόλος ἀστήρικτον ἐπέτρεπεν αὐλὸν ἀέλλαις· </l>
<l n="64">οὐ σπόρον ἀμφεκάλυψε πέδῳ ταλαεργὸς ἀροτρεὺς </l>
<l n="65">ῥαίνων ἀρτιχάρακτον ὀπισθοβόλῳ χθόνα καρπῷ, </l>
<l n="66">οὐδὲ Τυφαονίης παλάμης νωμήτορι καρπῷ </l>
<l n="67">αὔλακα τεμνομένην ἐνοσίχθονι τάμνε σιδήρῳ, </l>
<l n="68">ἀλλὰ βόας μεθέηκε. Γιγαντείῳ δὲ βελέμνῳ </l>
<l n="69">σχιζομένης κενεῶνες ἐγυμνώθησαν ἀρούρης </l>
<l n="70">καὶ διερὴν φλέβα λῦσαν, ἀνοιγομένου δὲ βερέθρου </l>
<l n="71">χεύμασι πηγαίοισιν ἀνέβλυε νέρτερος αὐλών, </l>
<l n="72">ἀσκεπέος δαπέδοιο χέων ὑποκόλπιον ὕδωρ. </l>
<l n="73">καὶ σκόπελοι ῥίπτοντο· χαραδραίοις δὲ ῥεέθροις </l>
<l n="74">ἠερόθεν πίπτοντες ἐνεκρύπτοντο θαλάσσῃ, </l>
<l n="75">ὕδατα χερσώσαντες· ἀπὸ χθονίων δὲ βελέμνων </l>
<l n="76">αὐτοπαγῆ ῥιζοῦτο νεηγενέων σφυρὰ νήσων. </l>
<l n="77">δένδρεα δ' αὐτόπρεμνα μετωχλίσθησαν ἀρούρης, </l>
<l n="78">καὶ δαπέδῳ πέσε καρπὸς ἀώριος, ἀρτιθαλὴς δὲ </l>
<l n="79">κῆπος ἀιστώθη, ῥοδόεις δ' ἀμαθύνετο λειμών· </l>
<l n="80">καὶ Ζέφυρος δεδόνητο κυλινδομένων κυπαρίσσων </l>
<l n="81">αὐχμηροῖς πετάλοισι· φιλοθρήνοισι δὲ μολπαῖς </l>
<l n="82">αἴλινα Φοῖβος ἄειδε δαϊζομένων ὑακίνθων, </l>
<l n="83">πλέξας πένθιμον ὕμνον, Ἀμυκλαίων δὲ κορύμβων </l>
<l n="84">κοπτομένῃ πολὺ μᾶλλον ἐπέστενε γείτονι δάφνῃ· </l>
<l n="85">κεκλιμένην δ' ὤρθωσεν ἑὴν πίτυν ἀχνύμενος Πάν· <pb/> </l>
<l n="86">καί, Μορίην μνησθεῖσα, φερέπτολιν Ἀτθίδα νύμφην, </l>
<l n="87">τεμνομένῃ Γλαυκῶπις ἐπεστονάχιζεν ἐλαίῃ· </l>
<l n="88">καὶ Παφίη δάκρυσε κονιομένης ἀνεμώνης, </l>
<l n="89">πυκνὰ δὲ μυρομένη καλύκων εὐώδεα χαίτην </l>
<l n="90">βόστρυχον ἁβρὸν ἔτιλλε κονιομένου ῥοδεῶνος· </l>
<l n="91">καὶ στάχυν ἡμιτέλεστον ὀλωλότα μύρετο Δηώ, </l>
<l n="92">μηκέτι κῶμον ἄγουσα θαλύσιον· Ἀδρυάδες δὲ </l>
<l n="93">ἥλικες ὠδύροντο λιπόσκια δένδρεα Νύμφαι. </l>
<l n="94" rend="indent(1)">καί τις ἐυπτόρθοιο διχαζομένοιο κορύμβου </l>
<l n="95">σύγχρονος ἀκρήδεμνος Ἁμαδρυὰς ἄνθορε δάφνης, </l>
<l n="96">ἐκ πίτυος δὲ φυγοῦσα βατῷ ποδὶ παρθένος ἄλλη </l>
<l n="97">ἀγχιφανὴς ἀγόρευε μετήλυδι γείτονι Νύμφῃ· </l>
<l n="98" rend="indent(1)">„δαφναίη φυγόδεμνος Ἁμαδρυάς, εἷς δρόμος ἔστω </l>
<l n="99">ἀμφοτέραις, μὴ Φοῖβον ἴδῃς, μὴ Πᾶνα νοήσω. </l>
<l n="100">ὑλοτόμοι, τάδε δένδρα παρέλθετε, μὴ φυτὰ Δάφνης </l>
<l n="101">τέμνετε δειλαίης τετμημένα· φείδεο, τέκτων, </l>
<l n="102">ὁλκάδα μὴ τελέσῃς πιτυώδεα δούρατα τέμνων, </l>
<l n="103">μὴ ῥοθίων ψαύσειε θαλασσαίης Ἀφροδίτης. </l>
<l n="104">ναί, δρυτόμος, πυμάτην πόρε μοι χάριν, ἀντὶ κορύμβων </l>
<l n="105">κόπτε με σοῖς πελέκεσσι, καὶ ἡμετέρου διὰ μαζοῦ </l>
<l n="106">πῆξον ἀνυμφεύτοιο σαόφρονα χαλκὸν Ἀθήνης, <pb/> </l>
<l n="107">ὄφρα θάνω πρὸ γάμοιο καὶ Ἄιδι παρθένος ἔλθω, </l>
<l n="108">εἰσέτι νῆις Ἔρωτος, ἅ περ Πίτυς, οἷά τε Δάφνη.“ </l>
<l n="109" rend="indent(1)">ὣς φαμένη πετάλοισι νόθην ποιήσατο μίτρην, </l>
<l n="110">καὶ χλοερῷ ζωστῆρι κατέσκεπεν ἄντυγα μαζοῦ </l>
<l n="111">αἰδομένη, καὶ μηρὸν ἐπεσφηκώσατο μηρῷ· </l>
<l n="112">ἡ δέ μιν εἰσορόωσα κατηφέα ῥήξατο φωνήν· </l>
<l n="113" rend="indent(1)">„παρθενίης ἔμφυλον ἔχω φόβον, ὅττι καὶ αὐτὴ </l>
<l n="114">ἐκ δάφνης γεγαυῖα διώκομαι, οἷά τε Δάφνη. </l>
<l n="115">πῇ δὲ φύγω; σκοπέλους ὑποδύσομαι; ἀλλὰ κολώνας </l>
<l n="116">ῥιπτομένας ἐς Ὄλυμπον ἐτεφρώσαντο κεραυνοί, </l>
<l n="117">καὶ τρομέω σέο Πᾶνα δυσίμερον, ὅς με χαλέψει, </l>
<l n="118">ὡς Πίτυν, ὡς Σύριγγα· διωκομένη δὲ καὶ αὐτὴ </l>
<l n="119">ἄλλη δευτερόφωνος ὀρίδρομος ἔσσομαι Ἠχώ. </l>
<l n="120">οὐκέτι ταῦτα κόρυμβα μετέρχομαι, ὑψιφανῆ δὲ </l>
<l n="121">οὔρεα ναιετάω μετὰ δένδρεον, ἧχι καὶ αὐτὴ </l>
<l n="122">Ἄρτεμις ἀγρώσσει φιλοπάρθενος· ἀλλὰ Κρονίων </l>
<l n="123">Καλλιστοῦς λάχε λέκτρον ἐς Ἄρτεμιν εἶδος ἀμείψας. </l>
<l n="124">ἵξομαι εἰς ἁλὸς οἶδμα· τί μοι γάμος; ἀλλ' ἐνὶ πόντῳ </l>
<l n="125">Ἀστερίην ἐδίωκε γυναιμανέων Ἐνοσίχθων. </l>
<l n="126">αἴθε λάχον πτερὰ κοῦφα· δι' ὑψιπόρου δὲ κελεύθου </l>
<l n="127">ἠερίοις ἀνέμοισι συνέμπορον οἶμον ὁδεύσω· <pb/> </l>
<l n="128">ἀλλὰ τάχα πτερύγων κενεὸς δρόμος, ὅττι Τυφωεὺς </l>
<l n="129">ἠλιβάτοις παλάμῃσιν ἐπιψαύει νεφελάων. </l>
<l n="130">εἰ δὲ γάμοις ἀδίκοις με βιήσεται, εἶδος ἀμείψω, </l>
<l n="131">μίξομαι ὀρνίθεσσι, καὶ ἱπταμένη † Φιλομήλη </l>
<l n="132">καὶ ῥόδον ἀγγέλλουσα καὶ ἀνθεμόεσσαν ἐέρσην </l>
<l n="133">ἔσσομαι εἰαρινοῖο φίλη Ζεφύροιο χελιδών, </l>
<l n="134">φθεγγομένη λάλος ὄρνις ὑπωροφίης μέλος ἠχοῦς, </l>
<l n="135">ὀρχηθμῷ πτερόεντι περισκαίρουσα καλιήν. </l>
<l n="136">Πρόκνη, πικρὰ παθοῦσα, σὺ μὲν σέο πενθάδι μολπῇ </l>
<l n="137">υἱέα δακρύσειας, ἐγὼ δ' ἐμὰ λέκτρα γοήσω. </l>
<l n="138">Ζεῦ ἄνα, μὴ τελέσῃς με χελιδόνα, μή με διώξῃ </l>
<l n="139">καὶ Τηρεὺς πτερόεις κεχολωμένος, οἷα Τυφωεύς. </l>
<l n="140">ἀήρ, οὔρεα, πόντος ἀνέμβατος· ἔνδοθι γαίης </l>
<l n="141">κρύπτομαι· ἀλλὰ Γίγαντος ἐχιδναίων ἀπὸ ταρσῶν </l>
<l n="142">ἰοβόλοι δύνουσιν ὑπὸ χθόνα φωλάδες ὕδραι. </l>
<l n="143">εἴην ὑγρὸν ὕδωρ ἐπιδήμιον, οἷα Κομαιθώ, </l>
<l n="144">πατρῴῳ κεράσασα νεόρρυτα χεύματα Κύδνῳ· ... </l>
<l n="145">οὐκ ἐθέλω παρὰ Κύδνον, ὅτι προχοῇσι συνάψω </l>
<l n="146">παρθενικῆς δυσέρωτος ἐμὸν φιλοπάρθενον ὕδωρ. </l>
<l n="147">πῇ δὲ φύγω; Τυφῶνι μιγήσομαι; ἀλλὰ λοχεύσω </l>
<l n="148">ἀλλοφυῆ πολύμορφον ὁμοίιον υἷα τοκῆι. <pb/> </l>
<l n="149">εἴην δένδρεον ἄλλο, καὶ ἐκ δρυὸς εἰς δρύας ἔλθω </l>
<l n="150">οὔνομα παιδὸς ἔχουσα σαόφρονος· ἀντὶ δὲ Δάφνης </l>
<l n="151">μὴ Μύρρης ἀθέμιστον ἐπώνυμον ἔρνος ἀκούσω. </l>
<l n="152">ναί, λίτομαι, παρὰ χεῦμα γοήμονος Ἠριδανοῖο </l>
<l n="153">εἴην Ἡλιάδων καὶ ἐγὼ μία· πυκνὰ δὲ πέμψω </l>
<l n="154">ἐκ βλεφάρων ἤλεκτρα, φιλοθρήνοις δὲ κορύμβοις </l>
<l n="155">γείτονος αἰγείροιο περίπλοκα φύλλα πελάσσω </l>
<l n="156">δάκρυσιν ἀφνειοῖσιν ἐμὴν στενάχουσα κορείην· </l>
<l n="157">οὐ γὰρ ἐγὼ Φαέθοντα κινύρομαι. ἵλαθι, Δάφνη, </l>
<l n="158">αἰδέομαι φυτὸν ἄλλο μετὰ προτέρης φυτὸν ὕλης. </l>
<l n="159">ἔσσομαι, ὡς Νιόβη, καὶ ἐγὼ λίθος, ὄφρα καὶ αὐτὴν </l>
<l n="160">λαϊνέην στενάχουσαν ἐποικτείρωσιν ὁδῖται· </l>
<l n="161">ἀλλὰ κακογλώσσοιο τί μοι τύπος; ἵλαθι, Λητώ· </l>
<l n="162">ἐρρέτω αἰνοτόκοιο θεημάχον οὔνομα Νύμφης.“ </l>
<l n="163" rend="indent(1)">ἡ μὲν ἔφη· Φαέθων δὲ πόλον δινωτὸν ἐάσσας </l>
<l n="164">εἰς δύσιν ἔτραπε δίφρον· ἀναθρῴσκουσα δὲ γαίης </l>
<l n="165">ὑψιτενὴς ἅτε κῶνος ἐς ἠέρα σιγαλέη Νὺξ </l>
<l n="166">οὐρανὸν ἀστερόεντι διεχλαίνωσε χιτῶνι, </l>
<l n="167">αἰθέρα δαιδάλλουσα· καὶ ἀννεφέλῳ παρὰ Νείλῳ </l>
<l n="168">ἀθάνατοι πλάζοντο, παρ' ὀφρυόεντι δὲ Ταύρῳ <pb/> </l>
<l n="169">Ζεὺς Κρονίδης ἀνέμιμνεν ἐγερσιμόθου φάος Ἠοῦς. </l>
<l n="170" rend="indent(1)">νὺξ μὲν ἔην· φρουραὶ δὲ πέριξ στίχες ἦσαν Ὀλύμπου </l>
<l n="171">ἑπτὰ περὶ ζώνῃσι, καὶ οἷά περ ὑψόθι πύργων </l>
<l n="172">ἔννυχον ἦν ἀλάλαγμα, βοὴ δ' ἑτερόθροος ἄστρων </l>
<l n="173">ἀμφιλαφὴς πεφόρητο, καὶ ἀξονίης κτύπον ἠχοῦς </l>
<l n="174">ἐκ Κρονίης βαλβῖδος ἐδέχνυτο νύσσα Σελήνης· </l>
<l n="175">καὶ νεφέων στεφανηδὸν ἐπασσυτέρῃσι καλύπτραις </l>
<l n="176">οὐρανὸν ἐφράξαντο φυλάκτορες αἰθέρος Ὧραι </l>
<l n="177">ἀμφίπολοι Φαέθοντος· ἀσυλήτων δὲ πυλάων </l>
<l n="178">ἀστέρες Ἀτλάντειον ἐπεκλήισαν ὀχῆα, </l>
<l n="179">μὴ λόχος εἰσέλθῃσι πόλον μακάρων ἀπεόντων· </l>
<l n="180">ἀντὶ δὲ συρίγγων ἐνοπῆς καὶ ἐθήμονος αὐλοῦ </l>
<l n="181">ἐννυχίαις πτερύγεσσι μέλος σύριζον ἀῆται. </l>
<l n="182">αἰθερίῳ δὲ τένοντι συνέμπορος Ἀρκάδος Ἄρκτου </l>
<l n="183">ἐννυχίην Τυφῶνος ἐπήλυσιν ὑψόθι λεύσσων </l>
<l n="184">ὄμμασιν ἀγρύπνοισι γέρων ἐφύλασσε Βοώτης, </l>
<l n="185">ἀντολίην ἐδόκευεν Ἑωσφόρος, Ἕσπερος ἀστὴρ </l>
<l n="186">ἑσπερίην, Νοτίας δὲ λιπὼν ἰθύντορι τόξων </l>
<l n="187">ὀμβρηρὰς Βορέαο πύλας περιδέδρομε Κηφεύς. <pb/> </l>
<l n="188">καὶ πυρὰ πάντοθεν ἦεν, ἐπεὶ φλόγες αἴθοπες ἄστρων </l>
<l n="189">καὶ νύχιοι λαμπτῆρες ἀκοιμήτοιο Σελήνης </l>
<l n="190">ὡς δαΐδες σελάγιζον, ἀελλήεντι δὲ ῥόμβῳ </l>
<l n="191">πυκνὰ διαθρῴσκοντες ἀπ' αἰθέρος ἄκρον Ὀλύμπου </l>
<l n="192">ἀστέρες ἀικτῆρες ἐπέγραφον ἠέρα πυρσῷ </l>
<l n="193">δεξιτεροὶ Κρονίωνι, κυβιστητῆρι δὲ παλμῷ </l>
<l n="194">πυκνὰ διαΐσσουσα χαρασσομένων νεφελάων </l>
<l n="195">ἀστεροπὴ σκίρτησεν, ἀμοιβαίῃσι δὲ ῥιπαῖς </l>
<l n="196">κρύπτετο καὶ σελάγιζε παλίνδρομος ἄστατος αἴγλη, </l>
<l n="197">καὶ πλοκάμους πλεκτοῖο πυρὸς βοτρυδὸν ἑλίξας </l>
<l n="198">φέγγεϊ λαχνήεντι σέλας τρήχυνε κομήτης, </l>
<l n="199">καὶ δοκίδες μάρμαιρον ἐπήλυδες, οἷα δὲ μακροὶ </l>
<l n="200">ἠερόθεν τανύοντο δοκοὶ δολιχήρεϊ πυρσῷ </l>
<l n="201">Ζηνὶ συναιχμάζοντες, ὑπ' ἀκτίνεσσι δὲ λάμπων </l>
<l n="202">ἀντιπόρου Φαέθοντος ἐκάμπτετο σύνδρομος ὄμβρῳ </l>
<l n="203">Ἴριδος ἀγκύλα κύκλα πολύχροος ὁλκὸς ὑφαίνων, </l>
<l n="204">χλωρὰ μελαινομένῳ, ῥοδοειδέι λευκὰ κεράσσας. </l>
<l n="205" rend="indent(1)">καὶ Διὶ μουνωθέντι παρήγορος ἵκετο Νίκη </l>
<l n="206">ἠέρος ἄκρα κέλευθα διαγράψασα πεδίλῳ, </l>
<l n="207">Λητοῦς εἶδος ἔχουσα, καὶ ὁπλίζουσα τοκῆα </l>
<l n="208">ἀντιτύποις στομάτεσσι πολύτροπον ἴαχε φωνήν· </l>
<l n="209" rend="indent(1)">„Ζεῦ ἄνα, σῶν τεκέων πρόμος ἵστασο, μηδὲ νοήσω <pb/> </l>
<l n="210">μιγνυμένην Τυφῶνι γάμων ἀδίδακτον Ἀθήνην· </l>
<l n="211">μητέρα μὴ τελέσειας ἀμήτορα, μαρνάμενος δὲ </l>
<l n="212">ἀστεροπὴν κούφιζε σελασφόρον ἔγχος Ὀλύμπου, </l>
<l n="213">καὶ νεφέλας συνάγειρε τὸ δεύτερον, ὑέτιε Ζεῦ· </l>
<l n="214">ἤδη γὰρ σταθεροῖο τινάσσεται ἕδρανα κόσμου </l>
<l n="215">χερσὶ Τυφαονίῃσιν, ὁμοζυγέων δὲ λυθέντων </l>
<l n="216">στοιχείων πισύρων ἠρνήσατο λήια Δηώ· </l>
<l n="217">Ἥβη λεῖπε κύπελλον, Ἄρης δ' ἀπεσείσατο λόγχην, </l>
<l n="218">Ἑρμῆς ῥάβδον ἔθηκε, λύρην δ' ἔρριψεν Ἀπόλλων, </l>
<l n="219">καὶ πτερόεις πεπότητο λιπὼν πτερόεντας ὀιστούς, </l>
<l n="220">εἶδος ἔχων κύκνοιο, τελεσσιγάμου δὲ θεαίνης </l>
<l n="221">ἄσπορος ἔπλετο κόσμος ἀλωομένης Ἀφροδίτης, </l>
<l n="222">ἁρμονίης δ' ἀλύτου λύτο πείσματα· νυμφοκόμος γὰρ </l>
<l n="223">πανδαμάτωρ ἀδάμαστος Ἔρως θρασὺς εἰς φόβον ἔπτη </l>
<l n="224">τόξα λιπὼν γονόεντα· καὶ ἠθάδα Λῆμνον ἐάσσας </l>
<l n="225">σὸς πυρόεις Ἥφαιστος ἀπειθέα γούνατα σύρων </l>
<l n="226">ὁ βραδὺς ἀστήρικτον ἔχει δρόμον. ἆ μέγα θαῦμα, </l>
<l n="227">καὶ μάλα μοι κοτέουσαν ἐποικτείρω σέθεν Ἥρην. </l>
<l n="228">ἦ ῥα τεὸς γενέτης πάλιν ἵξεται εἰς χορὸν ἄστρων; </l>
<l n="229">μή ποτε τοῦτο γένοιτο· καὶ εἰ Τιτηνὶς ἀκούω, </l>
<l n="230">οὐκ ἐθέλω Τιτῆνας ἰδεῖν κρατέοντας Ὀλύμπου, </l>
<l n="231">ἀλλὰ σὲ καὶ σέο τέκνα. σὺ δὲ κτυπέοντι κεραυνῷ <pb/> </l>
<l n="232">Ἀρτέμιδος προμάχιζε σαόφρονος· ἦ ῥα φυλάσσω </l>
<l n="233">παρθενικὴν ἀνάεδνον ἀναγκαίῳ παρακοίτῃ; </l>
<l n="234">ἦ ῥα τόκου ταμίη τόκον ὄψεται; ἦ ῥα τανύσσει </l>
<l n="235">χεῖρας ἐμοί; ποίην δὲ καλέσσομαι Ἰοχεαίρῃ </l>
<l n="236">ἵλαον Εἰλείθυιαν, ὅτ' Εἰλείθυια λοχεύσῃ;“ </l>
<l n="237" rend="indent(1)">ὣς φαμένης σκιοειδὲς ἑὸν πτερὸν Ὕπνος ἑλίξας </l>
<l n="238">εὔνασε † καὶ πνείουσαν ὅλην φύσιν· ἀλλὰ Κρονίων </l>
<l n="239">ἦν τότε μοῦνος ἄυπνος· ἐφαπλώσας δὲ Τυφωεὺς </l>
<l n="240">νωθρὰ βαρυνομέναις ἐπερείσατο νῶτα χαμεύναις </l>
<l n="241">πλήσας μητέρα γαῖαν· ἀνοιγομένοιο δὲ κόλπου </l>
<l n="242">χάσματι κοιλαίνοντο σεσηρότι φωλάδες εὐναὶ </l>
<l n="243">εἰς χθόνα δυομένοισιν ἐχιδναίοισι καρήνοις. </l>
<l n="244" rend="indent(1)">ἠελίου δὲ φανέντος ὁμογλώσσων ἀπὸ λαιμῶν </l>
<l n="245">εἰς ἐνοπὴν πολύπηχυς ἐπεβρυχᾶτο Τυφωεὺς </l>
<l n="246">Ζῆνα μέγαν καλέων· βλοσυρὴ δέ οἱ ἵκετο φωνή, </l>
<l n="247">ῥιζοπαγὴς ὅθι πέζα παλίμπορος Ὠκεανοῖο </l>
<l n="248">τέτραχα τεμνομένην περιβάλλεται ἄντυγα κόσμου, </l>
<l n="249">ζωσαμένη στεφανηδὸν ὅλην χθόνα κυκλάδι μίτρῃ· </l>
<l n="250">φθεγγομένου δὲ Γίγαντος ἀμειβομένη στίχα φωνῆς </l>
<l n="251">παντοίη σμαράγησε καὶ οὐ μία σύνθροος ἠχώ· </l>
<l n="252">τοῦ δὲ κορυσσομένοιο φυῆς πολυειδέι μορφῇ </l>
<l n="253">ὠρυγὴ κελάδησε λύκων, βρύχημα λεόντων, <pb/> </l>
<l n="254">ἄσθμα συῶν, μύκημα βοῶν, σύριγμα δρακόντων, </l>
<l n="255">πορδαλίων θρασὺ χάσμα, κορυσσομένων γένυς ἄρκτων, </l>
<l n="256">λύσσα κυνῶν· μεσάτῃ δὲ Γίγας βροτοειδέι μορφῇ </l>
<l n="257">Ζηνὸς ἀπειλήτειραν ἀπερροίβδησεν ἰωήν· </l>
<l n="258" rend="indent(1)">„χεῖρες ἐμαί, Διὸς οἶκον ἀράξατε, πυθμένα κόσμου </l>
<l n="259">σείσατε σὺν μακάρεσσι, καὶ αὐτοέλικτον Ὀλύμπου </l>
<l n="260">κόψατε θεῖον ὀχῆα, καὶ αἰθερίης ἐπὶ γαίῃ </l>
<l n="261">κίονος ἑλκομένης φυγέτω δεδονημένος Ἄτλας, </l>
<l n="262">ἄντυγα δ' ἀστερόφοιτον ἀπορρίψειεν Ὀλύμπου, </l>
<l n="263">μηκέτι δειμαίνων ἕλικα δρόμον—οὐ γὰρ ἐάσσω </l>
<l n="264">ὤμοις θλιβομένοις κυρτούμενον υἱὸν ἀρούρης </l>
<l n="265">αἰθέρος ὀχλίζοντα παλινδίνητον ἀνάγκην—, </l>
<l n="266">ἀλλὰ θεοῖς ἑτέροισιν ἀτέρμονα φόρτον ἐάσσας </l>
<l n="267">μαρνάσθω μακάρεσσιν, ἀναρρήξειε δὲ πέτρας </l>
<l n="268">τρηχαλέοις βελέεσσιν ὀιστεύων πόλον ἄστρων, </l>
<l n="269">ὃν πάρος ἠέρταζεν, ἱμασσόμεναι δὲ κολώναις </l>
<l n="270">ταρβαλέαι φυγέτωσαν ἀνάλκιδες οὐρανὸν Ὧραι, </l>
<l n="271">δμωίδες Ἠελίοιο· περιπλέγδην δὲ λαβοῦσαι </l>
<l n="272">ἠέρι μίξατε γαῖαν, ὕδωρ πυρί, πόντον Ὀλύμπῳ. </l>
<l n="273">καὶ πισύρων ἀνέμων τελέσω δούλειον ἀνάγκην, </l>
<l n="274">μαστίζω Βορέην, κλονέω Νότον, Εὖρον ἱμάσσω, </l>
<l n="275">καὶ Ζέφυρον πλήξαιμι, καὶ ἤματι νύκτα κεράσσω <pb/> </l>
<l n="276">χειρὶ μιῇ· καὶ γνωτὸς ἐμὸς πολυπίδακι λαιμῷ </l>
<l n="277">Ὠκεανὸς πρὸς Ὄλυμπον ἄγων ὑψούμενον ὕδωρ, </l>
<l n="278">πέντε παραλλήλων πεφορημένος ὑψόθι κύκλων, </l>
<l n="279">ἄστρα κατακλύζειε, καὶ ὕδατι διψὰς ἀλάσθω </l>
<l n="280">Ἄρκτος Ἁμαξαίοιο δεδυκότος ἱστοβοῆος. </l>
<l n="281">ταῦροι ἐμοί, δονέοντες ἰσήμερον ἄντυγα κύκλων </l>
<l n="282">αἰθέρι μυκήσασθε, χαρασσομέναις δὲ κεραίαις </l>
<l n="283">ἰσοτύπου φλογεροῖο κεράατα ῥήξατε Ταύρου· </l>
<l n="284">καὶ βόες ὑγρὰ κέλευθα μετοχλίσσωσι Σελήνης </l>
<l n="285">δειδιότες βαρύδουπον ἐμῶν μύκημα καρήνων· </l>
<l n="286">καὶ βλοσυρῶν μέγα χάσμα διαπτύξασα γενείων </l>
<l n="287">ἄρκτος ἀνοιστρήσειε Τυφαονὶς Ἄρκτον Ὀλύμπου· </l>
<l n="288">αἰθερίῳ δὲ Λέοντι λέων ἐμὸς ἀντιφερίζων </l>
<l n="289">Ζῳδιακῆς ἀέκοντα μεταστήσειε κελεύθου· </l>
<l n="290">ἡμετέρους δὲ δράκοντας Ὄφις φρίξειεν Ἁμάξης ... </l>
<l n="291">ἀστεροπαῖς ὀλίγαις κεκορυθμένος· ἀλλὰ θαλάσσης </l>
<l n="292">κύματα λυσσήεντα, λόφοι χθονός, ἄγκεα νήσων </l>
<l n="293">φάσγανά μοι γεγάασι, καὶ ἀσπίδες εἰσὶ κολῶναι, </l>
<l n="294">καὶ σκόπελοι θώρηκες ἀαγέες, ἔγχεα πέτραι, </l>
<l n="295">καὶ ποταμοὶ σβεστῆρες ἀκιδνοτάτοιο κεραυνοῦ. </l>
<l n="296">δεσμοὺς δ' Ἰαπετοῖο Ποσειδάωνι φυλάσσω, </l>
<l n="297">ἀμφὶ δὲ Καύκασον ἄκρον ἐύπτερος ἄλλος ἀρείων <pb/> </l>
<l n="298">αἰετὸς αἱμάξειε παλιμφυὲς ἧπαρ ἀμύσσων </l>
<l n="299">Ἡφαίστου πυρόεντος, ἐπεὶ πυρὸς εἵνεκα κάμνει </l>
<l n="300">ἥπατος αὐτοφύτοιο χαρασσομένοιο Προμηθεύς· </l>
<l n="301">υἱάσι δ' ἀντικέλευθον ἔχων τύπον Ἰφιμεδείης </l>
<l n="302">κρύψω ἀλυκτοπέδῃσι περίπλοκον υἱέα Μαίης </l>
<l n="303">χαλκέῳ ἐν κεράμῳ πεφυλαγμένον, ὄφρα τις εἴπῃ· </l>
<l n="304">’λύσας δεσμὸν Ἄρηος ἐκεύθετο δέσμιος Ἑρμῆς.’ </l>
<l n="305">λυσαμένη δ' ἄψαυστον ἑῆς σφρηγῖδα κορείης </l>
<l n="306">Ἄρτεμις Ὠρίωνος ἀναγκαίη δάμαρ ἔστω, </l>
<l n="307">καὶ Τιτυῷ πετάσειε παλαίτερα φάρεα Λητώ, </l>
<l n="308">εἰς γάμον ἑλκομένη βεβιημένον· ἀνδροφόνον δὲ </l>
<l n="309">ῥωγαλέων σακέων γυμνούμενον Ἄρεα δήσας </l>
<l n="310">κοίρανον ὑσμίνης ληίσσομαι, ἀντὶ φονῆος </l>
<l n="311">μείλιχον, ὀψιγάμῳ δὲ συναπτομένην Ἐφιάλτῃ </l>
<l n="312">Παλλάδα ληιδίην νυμφεύσομαι, ὄφρα νοήσω </l>
<l n="313">Ἄρεα θητεύοντα καὶ ὠδίνουσαν Ἀθήνην. </l>
<l n="314">καὶ μογεροῖς ὤμοισι παλινδίνητον ἀείρων </l>
<l n="315">οὐρανὸν Ἀτλάντειον ἐλαφρίζειε Κρονίων </l>
<l n="316">ὄρθιος, ἡμετέρων δὲ γάμων ὑμέναιον ἀκούσῃ </l>
<l n="317">ζῆλον ὑποκλέπτων, ὅτε νυμφίος ἔσσομαι Ἥρης. </l>
<l n="318">οὐ μὲν ἐγὼ δαΐδων ἐπιδεύομαι· αὐτόματος δὲ </l>
<l n="319">δαλὸς ἐμῶν θαλάμων στεροπῆς σέλας, ἀντὶ δὲ πεύκης </l>
<l n="320">αὐτὸς ἐμοὶ Φαέθων ἰδίης φλογὸς ἁψάμενος πῦρ <pb/> </l>
<l n="321">νυμφιδίην τανύσειε Τυφωέι δούλιον αἴγλην, </l>
<l n="322">καὶ γαμίους σπινθῆρας ἐπαιθύσσοντες Ὀλύμπῳ </l>
<l n="323">ἀστέρες ἀστράψειαν ἐμῶν λαμπτῆρες Ἐρώτων, </l>
<l n="324">ἀστέρες ἕσπερα λύχνα· σὺν εὐθαλάμῳ δ' Ἀφροδίτῃ </l>
<l n="325">εὐνέτις Ἐνδυμίωνος ἐμὴ θεράπαινα Σελήνη </l>
<l n="326">δέμνιά μοι στορέσειε· καὶ εἰ χρέος ἐστὶ λοετρῶν, </l>
<l n="327">λούσομαι ἀστερόεντος ἐν ὕδασιν Ἠριδανοῖο. </l>
<l n="328">ἀλλὰ Διὸς μετὰ λέκτρα Τυφωέι, κυκλάδες Ὧραι, </l>
<l n="329">πήξατε παστὸν Ἔρωτος· ἀπ' Ὠκεανοῦ δὲ καὶ αὐταί, </l>
<l n="330">Λητώ, Ἀθηναίη, Παφίη, Χάρις, Ἄρτεμις, Ἥβη, </l>
<l n="331">νυμφοκόμῳ Τυφῶνι κομίσσατε σύγγονον ὕδωρ· </l>
<l n="332">καὶ γαμίοις πλήκτροισιν ἐμῆς παρὰ δαῖτα τραπέζης </l>
<l n="333">ἀντὶ Διὸς μέλψειε Τυφωέα λάτρις Ἀπόλλων. </l>
<l n="334">οὐ ξείνου δαπέδοιο φέρω πόθον· ἡμέτερον γὰρ </l>
<l n="335">Οὐρανὸν ἀστερόνωτον ἀδελφεὸν ἡνιοχεύσω, </l>
<l n="336">οὐρανὸν οἶκον ἔχων μητρώιον, υἱέα γαίης. </l>
<l n="337">καὶ Κρόνον ὠμηστῆρα τὸ δεύτερον εἰς φάος ἕλκων </l>
<l n="338">γνωτὸν ἐμὸν συνάεθλον ἀπὸ χθονίοιο βερέθρου </l>
<l n="339">λύσω δεσμὰ βίαια, παλιννόστους δὲ τελέσσω </l>
<l n="340">αἰθερίους Τιτῆνας, ὁμωροφίους δὲ κομίσσω </l>
<l n="341">Γηγενέας Κύκλωπας ἐς οὐρανόν, ἄλλα δὲ τεύξω <pb/> </l>
<l n="342">ὅπλα πυρός· πολέων γὰρ ἐμοὶ χρέος ἐστὶ κεραυνῶν, </l>
<l n="343">ὅττι διηκοσίῃσι, καὶ οὐ διδύμαις πολεμίζω </l>
<l n="344">χερσὶν ἐγὼ Κρονίδῃ πανομοίιος· ἀντιτύπους δὲ </l>
<l n="345">κρέσσονας ὀψιγόνους πολυφεγγέι μείζονι πυρσῷ </l>
<l n="346">ἀστεροπὰς ἑτέρας χαλκεύσομαι, εὐρύτερον δὲ </l>
<l n="347">ὄγδοον οὐρανὸν ἄλλον ὑπέρτερον ὑψόθι τεύξω </l>
<l n="348">ἄστρασι φαιδροτέροισι κεκασμένον· οὐ δύναται γὰρ </l>
<l n="349">ἀγχιφανὴς πόλος οὗτος ὅλον Τυφῶνα καλύψαι. </l>
<l n="350">καὶ μετὰ θήλεα τέκνα καὶ ἀρσενόπαιδα γενέθλην </l>
<l n="351">πουλυτόκου Κρονίδαο πολυσπερὲς ἄλλο φυτεύσω </l>
<l n="352">αἷμα νέον μακάρων πολυαύχενον· οὐ χορὸν ἄστρων </l>
<l n="353">λείψω νόσφι γάμων ἀχρήιον, ἀλλὰ συνάψω </l>
<l n="354">ἄρσενι θηλυτέρην, ἵνα δούλια τέκνα λοχεύσῃ </l>
<l n="355">Παρθενικὴ πτερόεσσα παρευνηθεῖσα Βοώτῃ.“ </l>
<l n="356" rend="indent(1)">εἶπεν ὁμοκλήσας· Κρονίδης δ' ἐγέλασσεν ἀκούων. </l>
<l n="357">καὶ μόθος ἀμφοτέροισιν ἐπέβρεμεν· ἦν δὲ κυδοιμοῦ </l>
<l n="358">πομπὸς Ἔρις Τυφῶνι, Διὸς δ' ἡγήσατο Νίκη </l>
<l n="359">εἰς μόθον. οὐ βοέης ἀγέλης χάριν, οὐ περὶ ποίμνης </l>
<l n="360">ἦεν ἀγών, οὐ νεῖκος ἔην ἐπὶ κάλλεϊ νύμφης, </l>
<l n="361">οὐ κλόνος ἀμφὶ πόληος ὀλίζονος· ἀλλ' ὑπὲρ αὐτοῦ </l>
<l n="362">αἰθέρος ἵστατο δῆρις, ἔην δ' ἐνὶ γούνασι Νίκης </l>
<l n="363">σκῆπτρα Διὸς καὶ θῶκος ἀέθλια δηιοτῆτος. </l>
<l n="364" rend="indent(1)">Ζεὺς μὲν ἱμασσομένων νεφέων βρονταῖον ἀράσσων <pb/> </l>
<l n="365">αἰθέριον μύκημα μέλος σάλπιζεν Ἐνυοῦς, </l>
<l n="366">καὶ νεφέλας ἑλικηδὸν ἐπὶ στέρνοιο καθάψας </l>
<l n="367">εἶχε Γιγαντείων βελέων σκέπας· οὐδὲ Τυφωεὺς </l>
<l n="368">ἄψοφος ἦν· κεφαλαὶ δὲ βοῶν μυκηθμὸν ἱεῖσαι </l>
<l n="369">αὐτόματοι σάλπιγγες ἐπεσμαράγησαν Ὀλύμπῳ, </l>
<l n="370">συμμιγέες δὲ δράκοντες ἐσύρισαν, Ἄρεος αὐλοί. </l>
<l n="371">καὶ στίχας ἠλιβάτων μελέων θώρηξε Τυφωεὺς </l>
<l n="372">φραξάμενος σκοπέλῳ σκόπελον μέγαν, εἰσόκε πυκναὶ </l>
<l n="373">ἀρραγέες στοιχηδὸν ἐπυργώθησαν ἐρίπναι, </l>
<l n="374">καὶ πέτρην προθέλυμνον ἐπασσυτέρῃ θέτο πέτρῃ· </l>
<l n="375">ἦν δὲ κορυσσομένης στρατιῆς τύπος· ἀγχιφανὴς γὰρ </l>
<l n="376">ῥωγάδα ῥωγὰς ἔρειδε, λόφος λόφον, αὐχένα δ' αὐχήν, </l>
<l n="377">ὑψινεφὴς δ' ἀγκῶνα πολύπτυχον ὤθεεν ἀγκών· </l>
<l n="378">καὶ κρανααὶ πήληκες ἔσαν Τυφῶνι κολῶναι </l>
<l n="379">αἰπυλόφῳ πρηῶνι καλυπτομένων κεφαλάων. </l>
<l n="380">μαρναμένου δὲ Γίγαντος ἔην πολυδειράδι μορφῇ </l>
<l n="381">ἓν δέμας, ἀλλὰ φάλαγγες ἀπείρονες, αἱ μὲν ἀγοστῶν, </l>
<l n="382">αἱ δὲ λεοντείων γενύων εὐθηγέες αἰχμαί, </l>
<l n="383">ἄλλαι ἐχιδναίων πλοκάμων ἐπιβήτορες ἄστρων. </l>
<l n="384">δένδρεα δ' ἐπτύσσοντο Τυφαονίων ἀπὸ χειρῶν </l>
<l n="385">σειόμενα Κρονίδαο καταντίον ἄλλα τε γαίης <pb/> </l>
<l n="386">ἔρνεα καλλιπέτηλα, τά περ βεβριθότα παλμῷ </l>
<l n="387">Ζεὺς ἀέκων ἀμάθυνεν ἑνὶ σπινθῆρι κεραυνοῦ· </l>
<l n="388">πολλὴ μὲν πτελέη σὺν ὁμήλικι ῥίπτετο πεύκῃ </l>
<l n="389">καὶ πλάτανος περίμετρος, ἀκοντίζοντο δὲ λεῦκαι </l>
<l n="390">ἄντα Διός· πολλὴ δὲ λαγὼν ἐρρήγνυτο γαίης. </l>
<l n="391" rend="indent(1)">πᾶσα δὲ τετράπλευρος ἴτυς στυφελίζετο κόσμου, </l>
<l n="392">καὶ πίσυρες Κρονίωνι συναιχμάζοντες ἀῆται </l>
<l n="393">ἠερίην σκοτόεσσαν ἐπυργώσαντο κονίην </l>
<l n="394">κύματα κυρτώσαντες· ἱμασσομένης δὲ θαλάσσης </l>
<l n="395">Σικελίη δεδόνητο, Πελωρίδες ἔβρεμον ὄχθαι </l>
<l n="396">Αἰτναῖοί τε τένοντες, ἐμυκήσαντο δὲ πέτραι </l>
<l n="397">μάντιες ἐσσομένων Λιλυβηίδες, ἔκτυπε δ' ἀκτὴ </l>
<l n="398">ἑσπέριον παρὰ χεῦμα Παχυνιάς· ἐγγύθι δ' ἄρκτου </l>
<l n="399">ἀμφὶ νάπην Θρήισσαν Ἀθωιὰς ἔκλαγε Νύμφη, </l>
<l n="400">Πιερικῷ δὲ τένοντι Μακηδονὶς ἴαχεν ὕλη· </l>
<l n="401">ἀντολίης δὲ θέμεθλα τινάσσετο, δενδροκόμοι δὲ </l>
<l n="402">Ἀσσυρίου Λιβάνοιο θυώδεες ἔκτυπον αὐλαί. </l>
<l n="403" rend="indent(1)">καὶ Διὸς ἀκαμάτοιο καταιχμάζοντα κεραυνοῦ </l>
<l n="404">ῥίπτετο πολλὰ βέλεμνα Τυφαονίων ἀπὸ χειρῶν· <pb/> </l>
<l n="405">καὶ τὰ μὲν ἀίσσοντα Σεληναίῳ παρὰ δίφρῳ </l>
<l n="406">ἀσταθέων ἀχάρακτα κατέγραφον ἰσχία ταύρων, </l>
<l n="407">ἄλλα δὲ δινηθέντα δι' ἠέρος ὀξέι ῥοίζῳ </l>
<l n="408">ἄσθμασιν ἀντιπόροισι μετερρίπιζον ἀῆται· </l>
<l n="409">καὶ Διὸς ἀψαύστοιο παραπλαγχθέντα κεραυνοῦ </l>
<l n="410">πολλὰ Ποσειδάωνος ἐδέξατο τερπομένη χείρ, </l>
<l n="411">γειοτόμου γλωχῖνος ἀφειδήσασα τριαίνης· </l>
<l n="412">ὑγροβαφῆ δὲ βέλεμνα παρὰ Κρονίης πόρον ἅλμης </l>
<l n="413">Ζηνὶ φέρων ἀνάθημα γέρων ἱδρύσατο Νηρεύς. </l>
<l n="414" rend="indent(1)">καὶ βλοσυροὺς δύο παῖδας Ἐνυαλίοιο κορύσσας </l>
<l n="415">εἶχε Φόβον καὶ Δεῖμον ὀπάονα πατροπάτωρ Ζεὺς </l>
<l n="416">αἰθέρος ἀσπιστῆρας ὁμήλυδας, ἀστεροπῇ δὲ </l>
<l n="417">στῆσε Φόβον, καὶ Δεῖμον ἐπεστήριξε κεραυνῷ </l>
<l n="418">δεῖμα φέρων Τυφῶνι· καὶ ἀσπίδα κούφισε Νίκη </l>
<l n="419">πρόσθε Διὸς τανύουσα, καὶ ἀντιάχησεν Ἐνυώ, </l>
<l n="420">Ἄρης δ' ἐσμαράγησεν. ἐπαιγίζων δὲ θυέλλαις </l>
<l n="421">ἠερόθεν πεφόρητο μετάρσιος αἰγίοχος Ζεύς, </l>
<l n="422">ἑζόμενος πτερόεντι Χρόνου τετράζυγι δίφρῳ· </l>
<l n="423">ἵπποι δὲ Κρονίωνος ὁμόζυγες ἦσαν ἀῆται. </l>
<l n="424">καὶ πῇ μὲν στεροπῇσι κορύσσετο, πῇ δὲ κεραυνῷ, </l>
<l n="425">ἄλλοτε δὲ βροντῇσιν ἐπέχραεν, ἄλλοτε δ' ὄμβρῳ, </l>
<l n="426">πηγνυμένης προχέων πετρούμενα νῶτα χαλάζης </l>
<l n="427">ὀμβρηροῖς βελέεσσι· Γιγαντείοισι δὲ πυκνοὶ </l>
<l n="428">κίονες ὑδατόεντες ἐπερρήγνυντο καρήνοις <pb/> </l>
<l n="429">ὀξυβελεῖς, παλάμαι δὲ Τυφωέος, οἷα μαχαίρῃ, </l>
<l n="430">ἠερίῳ τέμνοντο χαλαζήεντι βελέμνῳ· </l>
<l n="431">καὶ παλάμη κεκόνιστο, καὶ οὐ μεθέηκε κολώνην, </l>
<l n="432">ἀλλὰ νιφοβλήτοιο τομῇ πληγεῖσα χαλάζης </l>
<l n="433">μάρνατο καὶ πίπτουσα, διαΐσσουσα δὲ γαίης </l>
<l n="434">ἅλμασιν αὐτοκύλιστος ἐπάλλετο μαινομένη χείρ, </l>
<l n="435">οἷα βαλεῖν ἐθέλουσα καὶ εἰσέτι κύκλον Ὀλύμπου. </l>
<l n="436">καὶ πρόμος οὐρανίων πυρόεν βέλος ὑψόθι σείων </l>
<l n="437">δεξιὸν ἐκ λαιοῖο κέρας πολέμοιο νομεύων </l>
<l n="438">ὑψιφανὴς πολέμιζεν· ἐς ὑδροπόρους δὲ χαράδρας </l>
<l n="439">ὦρτο Γίγας πολύπηχυς, ἐπασσυτέρῳ δὲ συνάψας </l>
<l n="440">αὐτομάτῳ σφήκωσεν ὁμόπλοκα δάκτυλα δεσμῷ </l>
<l n="441">κοιλαίνων παλάμας πολυχανδέας, ᾗσιν ἀείρων </l>
<l n="442">μεσσόθι χειμερίων ποταμῶν ὀρεσίδρομον ὕδωρ, </l>
<l n="443">χερσὶ βαθυνομέναις μεμερισμένα χεύματα πέμπων, </l>
<l n="444">ἀστεροπῇ προέηκε· χαραδραίῳ δὲ ῥεέθρῳ </l>
<l n="445">βαλλομένη σελάγιζε δι' ὕδατος αἰθερίη φλὸξ </l>
<l n="446">λαβροτέρῳ σπινθῆρι, καὶ ἔζεσε δίψιον ὕδωρ </l>
<l n="447">αἰθαλόεν, διερὴ δὲ φύσις τερσαίνετο πυρσῷ· </l>
<l n="448">σβέσσαι γὰρ μενέαινε Γίγας θρασὺς αἰθέριον πῦρ, </l>
<l n="449">νήπιος· οὐδὲ νόησε, πυραυγέες ὅττι κεραυνοὶ <pb/> </l>
<l n="450">καὶ στεροπαὶ γεγάασιν ἀπ' ὀμβροτόκων νεφελάων. </l>
<l n="451" rend="indent(1)">καὶ πάλιν ἰθυτμῆτας ἑλὼν σπήλυγγας ἐναύλων </l>
<l n="452">στέρνα Διὸς μενέαινε βαλεῖν ἄτρωτα σιδήρῳ, </l>
<l n="453">καὶ σκοπιὴ Διὸς ἄντα τιταίνετο· χείλεϊ δ' ἄκρῳ </l>
<l n="454">Ζεὺς ὀλίγον φύσησε, καὶ ὑψίκρημνον ἐοῦσαν </l>
<l n="455">λεπταλέον φύσημα παρέτραπε κυκλάδα πέτρην. </l>
<l n="456">χειρὶ δὲ δινήεντα λόφον νησαῖον ἀράξας </l>
<l n="457">εἰς ἐνοπὴν πολύδινος ἀνῃώρητο Τυφωεύς, </l>
<l n="458">καὶ Διὸς ἀρρήκτοιο κατηκόντιζε προσώπου· </l>
<l n="459">ἀλλ' ὁ μὲν ἀντικέλευθον ἀλεύατο μάρμαρον αἰχμὴν </l>
<l n="460">κρᾶτα παρακλίνας, στεροπῆς δ' ἐτύχησε Τυφωεὺς </l>
<l n="461">θερμὸν ἀμειβομένης ἕλικα δρόμον, αἶψα δὲ πέτρη </l>
<l n="462">ἀκροφαληριόωσα μελαίνετο μάρτυρι καπνῷ. </l>
<l n="463">καὶ τριτάτην προΐαλλεν· ἐπεσσυμένην δὲ Κρονίων </l>
<l n="464">πεπταμένης παλάμης μεσάτῳ νωμήτορι καρπῷ, </l>
<l n="465">σφαῖραν ἅτε θρῴσκουσαν, ἀτέρμονι χειρὶ πατάξας </l>
<l n="466">πέμπε πάλιν Τυφῶνι· μεταστρεφθεῖσα δὲ πολλῇ </l>
<l n="467">ἠερίῃ στροφάλιγγι παλιννόστοιο πορείης </l>
<l n="468">αὐτομάτη τόξευεν ὀιστευτῆρα κολώνη. </l>
<l n="469">τέτρατον ἠκόντιζεν ὑπέρτερον· ἁψαμένη δὲ </l>
<l n="470">αἰγίδος ἀκροτάτων θυσάνων ἐδιχάζετο πέτρη. </l>
<l n="471">ἄλλην δὲ προέηκεν· ἀελλήεσσα δὲ πέτρη </l>
<l n="472">ἡμιδαὴς σελάγιζεν ὀιστευθεῖσα κεραυνῷ. <pb/> </l>
<l n="473">οὐ σκοπιαὶ νέφος ὑγρὸν ἀνέσχισαν, ἀλλὰ τυπεῖσαι </l>
<l n="474">ὑδρηλαῖς νεφέλῃσι διερρήγνυντο κολῶναι. </l>
<l n="475" rend="indent(1)">ξυνὴ δ' ἀμφοτέροισιν ἰσόρροπος ἦεν ἐνυὼ </l>
<l n="476">καὶ Διὶ καὶ Τυφῶνι· πολυφλοίσβῳ δὲ βελέμνῳ </l>
<l n="477">αἰθέρος ὀρχηστῆρες ἐβακχεύοντο κεραυνοί. </l>
<l n="478">μάρνατο δὲ Κρονίδης κεκορυθμένος· ἐν δὲ κυδοιμῷ </l>
<l n="479">βροντὴν μὲν σάκος εἶχε, νέφος δέ οἱ ἔπλετο θώρηξ, </l>
<l n="480">καὶ στεροπὴν δόρυ πάλλε, Διιπετέες δὲ κεραυνοὶ </l>
<l n="481">ἠερόθεν πέμποντο πυριγλώχινες ὀιστοί. </l>
<l n="482">ἤδη γὰρ περίφοιτος ἀπὸ χθονίου κενεῶνος </l>
<l n="483">ξηρὸς ἀερσιπότητος ἀνέδραμεν ἀτμὸς ἀρούρης, </l>
<l n="484">καὶ νεφέλης ἔντοσθεν ἐελμένος αἴθοπι λαιμῷ </l>
<l n="485">πνίγετο θερμαίνων νέφος ἔγκυον· ἀμφὶ δὲ καπνῷ </l>
<l n="486">τριβομένων καναχηδὰ πυριτρεφέων νεφελάων </l>
<l n="487">θλιβομένη πεφόρητο δυσέκβατος ἐνδόμυχος φλὸξ </l>
<l n="488">διζομένη μέσον οἶμον, ἐπεὶ σέλας ὑψόθι βαίνειν </l>
<l n="489">οὐ θέμις· ἀστεροπὴν γὰρ ἀναθρῴσκουσαν ἐρύκει </l>
<l n="490">ὀμβρηρῇ ῥαθάμιγγι λελουμένος ἴκμιος ἀήρ, <pb/> </l>
<l n="491">πυκνώσας νέφος ὑγρὸν ὑπέρτερον· ἀζαλέου δὲ </l>
<l n="492">νειόθεν οἰγομένοιο διέδραμεν ἁλλόμενον πῦρ. </l>
<l n="493">ὡς λίθος ἀμφὶ λίθῳ φλογερὴν ὠδῖνα λοχεύων </l>
<l n="494">λάινον ἠκόντιζε πολυθλιβὲς αὐτόγονον πῦρ, </l>
<l n="495">πυρσογενὴς ὅτε θῆλυς ἀράσσεται ἄρσενι πέτρῳ· </l>
<l n="496">οὕτω θλιβομένῃσιν ἀνάπτεται οὐρανίη φλὸξ </l>
<l n="497">λίγνυϊ καὶ νεφέλῃσιν· ἀπὸ χθονίοιο δὲ καπνοῦ </l>
<l n="498">λεπταλέου γεγαῶτος ἐμαιώθησαν ἀῆται. </l>
<l n="499">ἄλλην δ' ἐξ ὑδάτων μετανάστιον ἀτμίδα γαίης </l>
<l n="500">ἠέλιος φλογερῇσι βολαῖς ἀντωπὸν ἀμέλγων </l>
<l n="501">τινθαλέῳ νοτέουσαν ἀνείρυσεν αἰθέρος ὁλκῷ· </l>
<l n="502">ἡ δὲ παχυνομένη νεφέων ὤδινε καλύπτρην, </l>
<l n="503">σεισαμένη δὲ πάχιστον ἀραιοτέρῳ δέμας ἀτμῷ, </l>
<l n="504">ἂψ ἀναλυσαμένη μαλακὸν νέφος εἰς χύσιν ὄμβρου, </l>
<l n="505">ὑδρηλὴν προτέρην μετεκίαθεν ἔμφυτον ὕλην. </l>
<l n="506">τοῖος ἔφυ φλογόεις νεφέων τύπος, οἷσι καὶ αὐτοὶ </l>
<l n="507">ἰσότυποι στεροπῇσι συνωδίνοντο κεραυνοί. </l>
<l n="508" rend="indent(1)">Ζεὺς δὲ πατὴρ πολέμιζε· κατ' ἀντιβίοιο δὲ πέμπων </l>
<l n="509">ἠθάδα πυρσὸν ἴαλλεν, ἀκοντιστῆρα Γιγάντων, </l>
<l n="510">βάλλων ποικιλόφωνον ἀμετρήτων στίχα λαιμῶν </l>
<l n="511">οὐρανίῳ πρηστῆρι· Διοβλήτου δὲ βελέμνου </l>
<l n="512">ἓν σέλας ἔφλεγε χεῖρας ἀπείρονας, ἓν σέλας ὤμους </l>
<l n="513">νηρίθμους ἀμάθυνε καὶ αἰόλα φῦλα δρακόντων, </l>
<l n="514">καὶ κεφαλὰς ἐδάιξαν ἀτέρμονας αἰθέρος αἰχμαί, </l>
<l n="515">καὶ πλοκάμους Τυφῶνος ἕλιξ ἀμάθυνε κομήτης <pb/> </l>
<l n="516">ἀντιπόρῳ σπινθῆρι δασύτριχα πυρσὸν ἰάλλων. </l>
<l n="517">καὶ κεφαλαὶ σελάγιζον, ἀναπτομένων δὲ κομάων </l>
<l n="518">βόστρυχα συρίζοντα κατεσφρηγίσσατο σιγὴ </l>
<l n="519">οὐρανίῳ σπινθῆρι, μαραινομένων δὲ δρακόντων </l>
<l n="520">ἰοβόλοι ῥαθάμιγγες ἐτερσαίνοντο γενείων. </l>
<l n="521">μαρναμένου δὲ Γίγαντος ἐτεφρώθησαν ὀπωπαὶ </l>
<l n="522">καπνῷ λιγνυόεντι, νιφοβλήτων δὲ προσώπων </l>
<l n="523">χιονέαις λιβάδεσσιν ἐλευκαίνοντο παρειαί. </l>
<l n="524">καὶ πισύρων ἀνέμων τετράζυγον εἶχεν ἀνάγκην· </l>
<l n="525">εἰ γὰρ ἐς ἀντολίην σφαλερὰς ἐλέλιζεν ὀπωπάς, </l>
<l n="526">ὑσμίνην φλογόεσσαν ἐδέχνυτο γείτονος Εὔρου· </l>
<l n="527">εἰς κλίσιν εἰ σκοπίαζε δυσήνεμον Ἀρκάδος Ἄρκτου, </l>
<l n="528">χειμερίου πρηστῆρος ἀθαλπέι βάλλετο πάχνῃ· </l>
<l n="529">φεύγων ψυχρὸν ἄημα νιφοβλήτοιο Βορῆος </l>
<l n="530">καὶ διερῷ δεδόνητο καὶ αἰθαλόεντι βελέμνῳ· </l>
<l n="531">καὶ δύσιν εἰσορόων βλοσυρῆς ἀντώπιον Ἠοῦς </l>
<l n="532">ἑσπερίην ἔφριξε θυελλήεσσαν ἐνυώ, </l>
<l n="533">εἰαρινῆς ἀίων Ζεφυρηίδος ἦχον ἱμάσθλης· </l>
<l n="534">καὶ Νότος ἀμφὶ τένοντα μεσημβρινὸν Αἰγοκερῆος <pb/> </l>
<l n="535">ἄντυγας ἠερίας ἐπεμάστιε, θερμὸς ἀήτης, </l>
<l n="536">φλογμὸν ἄγων Τυφῶνι πυραυγέι καύματος ἀτμῷ. </l>
<l n="537">εἰ πάλιν ὄμβρον ἔχευε κατάρρυτον ὑέτιος Ζεύς, </l>
<l n="538">λυσιπόνοις λιβάδεσσιν ὅλον χρόα λοῦσε Τυφωεὺς </l>
<l n="539">θερμὰ καταψύχων κεκαφηότα γυῖα κεραυνῷ. </l>
<l n="540" rend="indent(1)">καὶ κραναοῖς βελέεσσι χαλαζαίου νιφετοῖο </l>
<l n="541">παιδὸς ἱμασσομένου τραφερὴ μαστίζετο μήτηρ· </l>
<l n="542">δερκομένη δὲ Γίγαντος ἐπὶ χροῒ μάρτυρα Μοίρης </l>
<l n="543">λάινα πηκτὰ βέλεμνα καὶ ὑδατόεσσαν ἀκωκὴν </l>
<l n="544">Ἠέλιον Τιτῆνα κατηφέι λίσσετο φωνῇ, </l>
<l n="545">ἓν φάος αἰτίζουσα θερείτατον, ὄφρα κε πυρσῷ </l>
<l n="546">θερμοτέρῳ λύσειε Διὸς πετρούμενον ὕδωρ </l>
<l n="547">νειφομένῳ Τυφῶνι χέων ἐμφύλιον αἴγλην· </l>
<l n="548">καί οἱ ἱμασσομένῳ συνετήκετο· καιομένων δὲ </l>
<l n="549">ἠλιβάτων ὁρόωσα πυριστεφὲς ἔθνος ἀγοστῶν </l>
<l n="550">χειμερίην ἱκέτευε μολεῖν δυσπέμφελον αὔρην </l>
<l n="551">εἰς μίαν ἠριγένειαν, ἵνα ψυχροῖσιν ἀήταις </l>
<l n="552">διψαλέην Τυφῶνος ἀποσβέσσειεν ἀνάγκην. </l>
<l n="553" rend="indent(1)">ἰσοτύπου δὲ τάλαντα μάχης ἔκλινε Κρονίων. </l>
<l n="554">χειρὶ δὲ δενδρήεσσαν ἀπορρίψασα καλύπτρην </l>
<l n="555">μήτηρ ἄχνυτο Γαῖα, Τυφαονίων κεφαλάων <pb/> </l>
<l n="556">καπνὸν ὀπιπεύουσα· μαραινομένων δὲ προσώπων </l>
<l n="557">Γηγενέος λύτο γοῦνα· προθεσπίζουσα δὲ νίκην </l>
<l n="558">βρονταίοις πατάγοισι Διὸς μυκήσατο σάλπιγξ· </l>
<l n="559">ἤριπε δ' οὐρανίῳ μεθύων φλογόεντι βελέμνῳ </l>
<l n="560">ὠτειλὴν ἀσίδηρον ἔχων πολέμοιο Τυφωεὺς </l>
<l n="561">ὑψιτενής, καὶ νῶτα βαλὼν ἐπὶ μητέρι Γαίῃ </l>
<l n="562">κεῖτο περιστορέσας ὀφιώδεα γυῖα κονίῃ, </l>
<l n="563">πυρσὸν ἀναβλύζων. Κρονίδης δ' ἐρέθιζε γελάσσας, </l>
<l n="564">τοῖον ἔπος προχέων φιλοπαίγμονος ἀνθερεῶνος· </l>
<l n="565" rend="indent(1)">„καλὸν ἀοσσητῆρα γέρων Κρόνος εὗρε, Τυφωεῦ· </l>
<l n="566">Χθὼν μόγις υἷα λόχευσε μετὰ κλόνον Ἰαπετοῖο· </l>
<l n="567">ἡδὺς ὁ Τιτήνων τιμήορος· ὡς ὁρόω δέ, </l>
<l n="568">ἀδρανέες γεγάασι τάχα Κρονίδαο κεραυνοί. </l>
<l n="569">δηθύνεις τέο μέχρις ἀνέμβατον αἰθέρα ναίειν, </l>
<l n="570">ψευδόμενε σκηπτοῦχε; μένει δέ σε θῶκος Ὀλύμπου· </l>
<l n="571">σκῆπτρα Διὸς καὶ πέπλα θεημάχε δέξο Τυφωεῦ, </l>
<l n="572">Ἀστραῖον δὲ κόμισσον ἐς οὐρανόν· ἢν δ' ἐθελήσῃς, </l>
<l n="573">αἰθέρι νοστήσειε καὶ Εὐρυνόμη καὶ Ὀφίων </l>
<l n="574">καὶ Κρόνος ἀμφοτέροισιν ὁμόστολος· ἐρχομένῳ δὲ </l>
<l n="575">σὺν σοὶ ποικιλόνωτον ἐς ὑψιπόρων ἴτυν ἄστρων </l>
<l n="576">δεσμὰ φυγὼν δολόμητις ὁμαρτήσειε Προμηθεύς, </l>
<l n="577">ἥπατος ἡβώοντος ἀφειδέα δαιτυμονῆα <pb/> </l>
<l n="578">οὐρανίης θρασὺν ὄρνιν ἔχων πομπῆα κελεύθου. </l>
<l n="579">τί πλέον ἤθελες ἄλλο μετὰ κλόνον ἠὲ νοῆσαι </l>
<l n="580">Ζῆνα καὶ Ἐννοσίγαιον ὀπάονα σεῖο θοώκων; </l>
<l n="581">Ζῆνα μὲν ἀδρανέοντα καὶ οὐ σκηπτοῦχον Ὀλύμπου, </l>
<l n="582">βροντῆς καὶ νεφέων γυμνούμενον, ἀστεροπῆς δὲ </l>
<l n="583">ἀντὶ πυρὸς ζαθέοιο καὶ ἠθάδος ἀντὶ κεραυνοῦ </l>
<l n="584">δαλὸν ἀερτάζοντα Τυφαονίῳ παρὰ παστῷ, </l>
<l n="585">ληιδίης ἀλόχοιο τεῆς θαλαμηπόλον Ἥρης </l>
<l n="586">ὀφθαλμῷ κοτέοντι τεῶν ζηλήμονα λέκτρων· </l>
<l n="587">σύζυγα δ' Ἐννοσίγαιον ἀποζευχθέντα θαλάσσης </l>
<l n="588">ὑμετέρῃ μετὰ πόντον ὑποδρήσσοντα τραπέζῃ, </l>
<l n="589">διψάδι χειρὶ φέροντα τεὸν δέπας ἀντὶ τριαίνης. </l>
<l n="590">Ἄρεα λάτριν ἔχεις, θεράπων τεός ἐστιν Ἀπόλλων· </l>
<l n="591">πέμπε δὲ Τιτήνεσσι διάκτορον υἱέα Μαίης </l>
<l n="592">σὸν κράτος ἀγγέλλοντα καὶ οὐρανίην σέο φύτλην· </l>
<l n="593">ἐργατίνην δ' Ἥφαιστον ἐθήμονι κάλλιπε Λήμνῳ, </l>
<l n="594">ὄφρα κεν ἀσκήσειε νεοζεύκτῳ σέο νύμφῃ </l>
<l n="595">ποικίλον αὐχένος ὅρμον ἐύχροον ἤνοπι κόσμῳ, </l>
<l n="596">ἠὲ πεδοστιβέων ἀμαρύγματα φαιδρὰ πεδίλων, </l>
<l n="597">οἷσι τεὴ παράκοιτις ἀγάλλεται, ἠὲ τελέσσῃ </l>
<l n="598">χρυσοφαῆ θρόνον ἄλλον Ὀλύμπιον, ὄφρα γελάσσῃ </l>
<l n="599">κρέσσονα θῶκον ἔχουσα τεὴ χρυσόθρονος Ἥρη· </l>
<l n="600">καὶ χθονίους Κύκλωπας ἔχων ναετῆρας Ὀλύμπου <pb/> </l>
<l n="601">τεῦξον ἀρειοτέροιο νέον σπινθῆρα κεραυνοῦ. </l>
<l n="602">ἀλλὰ δόλῳ θέλξαντα τεὸν νόον ἐλπίδι νίκης </l>
<l n="603">χρυσῷ δῆσον Ἔρωτα μετὰ χρυσῆς Ἀφροδίτης· </l>
<l n="604">χαλκῷ σφίγξον Ἄρηα κυβερνητῆρα σιδήρου. </l>
<l n="605">ἀστεροπαὶ φεύγουσι καὶ οὐ μίμνουσιν ἐνυώ· </l>
<l n="606">πῶς στεροπῆς ὀλίγης οὐκ ἔκφυγες ἀπτόλεμον πῦρ; </l>
<l n="607">ἢ πόθεν οὔασι σοῖσιν ἀμετρήτοισιν ἀκούων </l>
<l n="608">βρονταίην ἐλάχειαν ἐδείδιες ὄμβριον ἠχώ; </l>
<l n="609">τίς σε τόσον ποίησεν ἀνάλκιδα; πῇ σέθεν αἰχμαί; </l>
<l n="610">πῇ κεφαλαὶ σκυλάκων; πῇ χάσματα κεῖνα λεόντων </l>
<l n="611">καὶ χθόνιον μύκημα βαρυφθόγγων σέο λαιμῶν; </l>
<l n="612">πῇ δὲ δρακοντείης δολιχόσκιος ἰὸς ἐθείρης; </l>
<l n="613">οὐκέτι συρίζεις ὀφιώδεϊ κυκλάδι χαίτῃ. </l>
<l n="614">πῇ βοέων στομάτων μυκήματα; πῇ σέο χειρῶν </l>
<l n="615">ἠλιβάτου πρηῶνος ἀκοντιστῆρες ἀγοστοί; </l>
<l n="616">οὐκέτι μαστίζεις ἑλικώδεας ἄντυγας ἄστρων; </l>
<l n="617">οὐκέτι λευκαίνουσι συῶν προβλῆτες ἀκωκαὶ </l>
<l n="618">ἀφροκόμῳ ῥαθάμιγγι διάβροχον ἀνθερεῶνα. </l>
<l n="619">πῇ μοι φρικτὰ γένεια σεσηρότα λυσσάδος ἄρκτου; </l>
<l n="620">εἶξον ἐπουρανίοισι, πεδοτρεφές· ὑμετέρων γὰρ <pb/> </l>
<l n="621">χειρὶ μιῇ νίκησα διηκοσίων στίχα χειρῶν. </l>
<l n="622">ἀλλὰ βαθυκρήμνοισι περισφίγγουσα κολώναις </l>
<l n="623">Σικελίη τρικάρηνος ὅλον Τυφῶνα δεχέσθω </l>
<l n="624">οἰκτρὰ κονιομένοις ἑκατὸν κομόωντα καρήνοις. </l>
<l n="625">ἔμπης, εἰ νόον ἔσχες ὑπέρβιον, εἰ δὲ καὶ αὐτῷ </l>
<l n="626">ἐλπίσιν ἀπρήκτοισιν ἐπεσκίρτησας Ὀλύμπῳ, </l>
<l n="627">τεύξω σοι, πανάποτμε, κενήριον, ὑστάτιον δὲ </l>
<l n="628">σὸν κενεὸν παρὰ τύμβον, ἀτάσθαλε, τοῦτο χαράξω· </l>
<l n="629">’Γηγενέος τόδε σῆμα Τυφωέος, ὅν ποτε πέτροις </l>
<l n="630">αἰθέρα μαστίζοντα κατέφλεγεν αἰθέριον πῦρ.’“ </l>
<l n="631" rend="indent(1)">ἔννεπε κερτομέων νέκυν ἔμπνοον, υἱὸν ἀρούρης. </l>
<l n="632">καὶ Διὶ παμμεδέοντι χέων ἐπινίκιον ἠχὼ </l>
<l n="633">λαϊνέῃ σάλπιγγι Κίλιξ μυκήσατο Ταῦρος, </l>
<l n="634">ὑδρηλοῖς δὲ πόδεσσιν ἕλιξ ὠρχήσατο Κύδνος </l>
<l n="635">Ζηνὸς ἀνευάζων διερῷ βρυχήματι νίκην, </l>
<l n="636">μεσσοφανὴς προχέων ναέτην ῥόον ἥλικι Ταρσῷ. </l>
<l n="637">Γαῖα δὲ πετρήεντα διαρρήξασα χιτῶνα </l>
<l n="638">ἄχνυτο κεκλιμένη, καὶ πενθάδος ἀντὶ μαχαίρης </l>
<l n="639">κοπτομένην ἀνέμοις ἀπεκείρατο δενδράδα χαίτην, </l>
<l n="640">βόστρυχον ὑλήεντος ἀποτμήξασα καρήνου </l>
<l n="641">φυλλοχόῳ ἅτε μηνί, χαραδραίας δὲ παρειὰς </l>
<l n="642">δρύψατο, καὶ κελαδεινὰ δι' εὐύδρων κενεώνων </l>
<l n="643">ἔρρεε μυρομένης ποταμήια δάκρυα Γαίης. </l>
<l n="644">ἐκ δὲ Τυφαονίων μελέων στροφάλιγγες ἀέλλης <pb/> </l>
<l n="645">κύματα μαστίζουσιν, ἐπεσσύμεναι δὲ καλύψαι </l>
<l n="646">ὁλκάδας ἀκλύστοιο καθιππεύουσι γαλήνης, </l>
<l n="647">οὐ μούνοις ῥοθίοισιν ἐπήλυδες· ἀλλ' ἐνὶ γαίῃ </l>
<l n="648">πολλάκις αἰθύσσουσα θυελλήεσσα κονίη </l>
<l n="649">ὄρθιον ἡβώοντα κατέκλυσε καρπὸν ἀλωῆς. </l>
<l n="650" rend="indent(1)">καὶ ταμίη κόσμοιο, παλιγγενέος Φύσις ὕλης, </l>
<l n="651">ῥηγνυμένης κενεῶνα κεχηνότα πῆξεν ἀρούρης, </l>
<l n="652">νησαίους δὲ τένοντας ἀποτμηγέντας ἐναύλων </l>
<l n="653">ἁρμονίης ἀλύτοιο πάλιν σφρηγίσσατο δεσμῷ. </l>
<l n="654">οὐκέτι δὲ κλόνος ἦεν ἐν ἄστρασιν· Ἠέλιος γὰρ </l>
<l n="655">χαιτήεντα Λέοντα παρὰ σταχυώδεϊ Κούρῃ </l>
<l n="656">Ζῳδιακῆς ἔστησε παραΐξαντα κελεύθου· </l>
<l n="657">οὐρανίου δὲ Λέοντος ἐπισκαίροντα προσώπῳ </l>
<l n="658">Καρκίνον ἀντικέλευθον ἀθαλπέος Αἰγοκερῆος </l>
<l n="659">ἂψ ἀνασειράζουσα διεστήριξε Σελήνη. </l>
<l n="660" rend="indent(1)">οὐ μὲν ἀοιδοπόλοιο λελασμένος ἔπλετο Κάδμου </l>
<l n="661">Ζεὺς Κρονίδης, καλέσας δὲ τόσην ἐφθέγξατο φωνὴν </l>
<l n="662">ἠερίης σκιοειδὲς ἀποσκεδάσας νέφος ὄρφνης· </l>
<l n="663" rend="indent(1)">„Κάδμε, τεῇ σύριγγι πύλας ἔστεψας Ὀλύμπου· </l>
<l n="664">σὸν γάμον οὐρανίῃ καὶ ἐγὼ Φόρμιγγι γεραίρω· </l>
<l n="665">γαμβρὸν ἐγὼ τελέσω σε καὶ Ἄρεϊ καὶ Κυθερείῃ, </l>
<l n="666">καὶ χθονίου δείπνοιο θεοὺς ἔχε δαιτυμονῆας. </l>
<l n="667">ἵξομαι εἰς σέο δῶμα· τί φίλτερον ἄλλο νοήσεις </l>
<l n="668">ἢ μακάρων βασιλῆα τεῆς ψαύοντα τραπέζης; <pb/> </l>
<l n="669">εἰ δὲ τύχης ἐθέλεις ἑτερότροπα κύματα φεύγειν </l>
<l n="670">πορθμεύων βιότοιο γαληναίοιο πορείην, </l>
<l n="671">Ἄρεα μὲν Διρκαῖον ἀεὶ πεφύλαξο χαλέψαι, </l>
<l n="672">Ἄρεα νόσφι χόλου κεχολωμένον· ἐννύχιος δὲ </l>
<l n="673">οὐρανίοιο Δράκοντος ἐναντίον ὄμμα τιτήνας </l>
<l n="674">ῥέξον ὑπὲρ βωμοῖο λαβὼν εὔοδμον ὀφίτην, </l>
<l n="675">κικλήσκων Ὀφιοῦχον Ὀλύμπιον, ἐν πυρὶ καίων </l>
<l n="676">Ἰλλυρικῆς ἐλάφοιο πολυγλώχινα κεραίην, </l>
<l n="677">ὄφρα φύγῃς, ὅσα πικρὰ τεῷ πεπρωμένα πότμῳ </l>
<l n="678">Μοιριδίης ἔκλωσεν ἕλιξ ἄτρακτος ἀνάγκης, </l>
<l n="679">εἰ λίνα Μοιράων ἐπιπείθεται. ἀλλὰ τοκῆος </l>
<l n="680">μνῆστιν ἔα κοτέοντος Ἀγήνορος, ἀσταθέων δὲ </l>
<l n="681">ἀμφὶ κασιγνήτων μὴ δείδιθι· κεκριμένοι γὰρ </l>
<l n="682">πάντες ἔτι ζώουσιν, ἐπεὶ Νοτίην χθόνα Κηφεὺς </l>
<l n="683">νάσσατο Κηφήνων ἐπιήρανος Αἰθιοπήων, </l>
<l n="684">καὶ Θάσος ἐς Θάσον ἦλθεν, ἀερσιλόφοιο δὲ Ταύρου </l>
<l n="685">δύσνιφον ἀμφὶ τένοντα Κίλιξ Κιλίκεσσιν ἀνάσσει, </l>
<l n="686">Θρηικίην δ' ἐπὶ πέζαν ἀπόσσυτος ἵκετο Φινεύς· </l>
<l n="687">τὸν μὲν ἐγὼ κομόωντα βαθυπλούτοισι μετάλλοις </l>
<l n="688">γαμβρὸν ἐς Ὠρείθυιαν ἄγω καὶ Θρῇκα Βορῆα, </l>
<l n="689">νυμφίον ὀμφήεντα φιλοστεφάνου Κλεοπάτρης. </l>
<l n="690">καὶ σὺ κασιγνήτων ἰσοελκέι νήματι Μοίρης </l>
<l n="691">Καδμείων βασίλευε καὶ οὔνομα λεῖπε πολίταις· </l>
<l n="692">πλαγκτοσύνης δ' ἀπόειπε παλίμπορα κύκλα κελεύθου, <pb/> </l>
<l n="693">καὶ βοὸς ἄστατον ἴχνος ἀναίνεο· Κυπριδίῳ γὰρ </l>
<l n="694">σύγγονον ὑμετέρην ζυγίῳ νυμφεύσατο θεσμῷ </l>
<l n="695">Ἀστερίων Δικταῖος ἄναξ Κορυβαντίδος Ἴδης. </l>
<l n="696">καὶ τὰ μὲν αὐτὸς ἐγὼ μαντεύσομαι, ἄλλα δὲ Φοίβῳ </l>
<l n="697">καλλείψω· σὺ δέ, Κάδμε, μεσόμφαλον ἄξονα βαίνων </l>
<l n="698">Δελφίδος αὐδήεντα μετέρχεο τέμπεα Πυθοῦς.“ </l>
<l n="699" rend="indent(1)">ὣς εἰπὼν ἀπέπεμπεν Ἀγηνορίδην μετανάστην </l>
<l n="700">Ζεὺς Κρονίδης· καὶ κραιπνὸς ἐς αἰθερίων ἴτυν ἄστρων </l>
<l n="701">χρύσεον ἔτραπε δίφρον, ἐπεμβεβαυῖα δὲ Νίκη </l>
<l n="702">ἤλασεν οὐρανίῃ πατρώιον ἵππον ἱμάσθλῃ. </l>
<l n="703">καὶ θεὸς εἰς πόλον ἦλθε τὸ δεύτερον· ἐρχομένῳ δὲ </l>
<l n="704">οὐρανίας πετάσαντο πύλας ὑψαύχενες Ὧραι, </l>
<l n="705">αἰθέρα δ' ἐστέψαντο· παλιννόστῳ δ' ἐνὶ μορφῇ </l>
<l n="706">σὺν Διὶ νικήσαντι θεοὶ νόστησαν Ὀλύμπῳ, </l>
<l n="707">καὶ πτερόεν μίμημα μετηλλάξαντο προσώπου. </l>
<l n="708">ἁβροχίτων δ' ἀσίδηρος ἐς οὐρανὸν ἦλθεν Ἀθήνη </l>
<l n="709">Ἄρεϊ κῶμον ἄγουσα, μέλος δέ οἱ ἔπλεκε Νίκη· <pb/> </l>
<l n="710">καὶ Θέμις ὅπλα Γίγαντος ὀλωλότος ἄφρονι Γαίῃ </l>
<l n="711">εἰς φόβον ἐσσομένων ἐπεδείκνυε, μητρὶ Γιγάντων, </l>
<l n="712">ὑψιπαγῆ κρεμάσασα παρὰ προθύροισιν Ὀλύμπου. <pb/> </l>
</div>
<div type="Book" n="3">
<l n="t1"><label type="head">ΔΙΟΝΥΣΙΑΚΩΝ ΤΡΙΤΟΝ.</label> </l>
<l n="1" rend="indent(1)">Λῦτο δ' ἀγών, ὅτε χεῖμα παρήλυθεν· ἄκρα δὲ φαίνων </l>
<l n="2">ἀννεφέλῳ τελαμῶνι φαεσφόρα νῶτα μαχαίρης </l>
<l n="3">Ὠρίων ἀνέτελλε, καὶ οὐκέτι κυκλάδι λίμνῃ </l>
<l n="4">λούετο παχνήεντα δεδυκότος ἴχνια Ταύρου· </l>
<l n="5">οὐκέτι δ' ὀμβροτόκοιο παρὰ κλίμα διψάδος Ἄρκτου </l>
<l n="6">ἴχνεσιν ἀβρέκτοισιν ὁδεύετο μάρμαρον ὕδωρ· </l>
<l n="7">οὐκέτι Μασσαγέτης μετανάστιον οἶκον ἱμάσσων, </l>
<l n="8">δουρατέῳ τροχόεντι διαστείβων ῥόον ὁλκῷ, </l>
<l n="9">ὑδρηλὰς ἐχάρασσε πεπηγότος αὔλακας Ἴστρου· </l>
<l n="10">ἤδη γὰρ Ζεφύροιο προάγγελος ἔγκυος Ὥρη </l>
<l n="11">σχιζομένων καλύκων δροσεροὺς ἐμέθυσσεν ἀήτας, </l>
<l n="12">καὶ λιγυρὴ μερόπεσσι συνέστιος εἴαρι κῆρυξ </l>
<l n="13">ὄρθριον ὕπνον ἄμερσε λάλος τρύζουσα χελιδὼν </l>
<l n="14">ἀρτιφανής, καὶ γυμνὸν ἀπ' εὐόδμοιο καλύπτρης </l>
<l n="15">εἰαριναῖς ἐγέλασσε λελουμένον ἄνθος ἐέρσαις </l>
<l n="16">ζωογόνοις. Κιλίκων δὲ παρὰ κροκόεντας ἐναύλους </l>
<l n="17">ὑψιλόφου Ταύροιο λιπὼν πρηῶνα κεράστην <pb/> </l>
<l n="18">πρώιος ἤιε Κάδμος, ὅτε ζόφον ἔσχισεν Ἠώς. </l>
<l n="19">καὶ πλόος ὥριος ἦεν· ἐπειγομένοιο δὲ Κάδμου </l>
<l n="20">ἐκ χθονὸς ὠχλίζοντο χαλινωτήρια νηῶν· </l>
<l n="21">ἱστὸς δ' ὑψικάρηνος ὑπέρτερος, ἠέρα τύπτων, </l>
<l n="22">ὄρθιος ἐστήρικτο, καὶ ἠρέμα πόντον ἱμάσσων </l>
<l n="23">ἄσθμασιν ἠῴοις ἐπεβόμβεε κοῦφος ἀήτης, </l>
<l n="24">πομπὸν ἔχων κελάδημα, καὶ ἀλλοπρόσαλλα θυέλλαις </l>
<l n="25">οἴδματα κυρτώσας διερῆς ἀνέκοψε χορείης </l>
<l n="26">σιγαλέης δελφῖνα κυβιστητῆρα γαλήνης. </l>
<l n="27">συμπλεκέες δὲ κάλωες ἐσύρισαν ὀξέι ῥοίζῳ, </l>
<l n="28">σπερχομένῳ δ' ἀνέμῳ πρότονοι μύκον, ἰθυπόρου δὲ </l>
<l n="29">λαῖφος ἐκολπώθη βεβιημένον ἔγκυον αὔρης· </l>
<l n="30">σχίζετο δ' ἄστατον οἶδμα παλιμπετές, ἄφρεε δ' ὕδωρ </l>
<l n="31">οἰδαλέον, καὶ νηὸς ἐπειγομένης διὰ πόντου </l>
<l n="32">κύματι βομβήεντι περὶ τρόπιν ἤπυεν ἠχώ· </l>
<l n="33">πηδαλίου δὲ κόρυμβα διχαζομένης ἁλὸς ὁλκῷ </l>
<l n="34">κυρτὰ φαληριόωντα κατέγραφε νῶτα θαλάσσης. </l>
<l n="35">καὶ δεκάτης μετὰ νύσσαν ἀχείμονα κυκλάδος Ἠοῦς </l>
<l n="36">Κάδμος ἀκυμάντοισι Διὸς πεφορημένος αὔραις, </l>
<l n="37">Τρώιον ὑγρονόμοιο διασχίζων πόρον Ἕλλης, </l>
<l n="38">ἅρπαγος ἐξ ἀνέμοιο μεμυκότι σύρετο πορθμῷ </l>
<l n="39">εἰς Σάμον ἀντικέλευθον ἐγερσιμόθοιο Καμάνδρου, </l>
<l n="40">γείτονα Σιθονίης, ὅθι παρθένος εἰσέτι Κάδμῳ </l>
<l n="41">Ἁρμονίη πεφύλακτο· καὶ ὁλκάδα θέσπιδι ῥιπῇ </l>
<l n="42">Θρηικίην πόμπευον ἐς ᾐόνα μάντιες αὖραι. <pb/> </l>
<l n="43">καὶ Σαμίης ὁρόωντες ἀκοιμήτου φλόγα πεύκης </l>
<l n="44">ἀγχίγυοι στείλαντο γεγηθότες ἱστία ναῦται· </l>
<l n="45">νῆα δὲ πορθμεύσαντες ἀκυμάντου σχεδὸν ὅρμου </l>
<l n="46">νήνεμον ἀκροτάτοισιν ὕδωρ ἐχάρασσον ἐρετμοῖς, </l>
<l n="47">καὶ λιμένος προσέκελσαν ὑπὸ σκέπας· ἀκλινέων δὲ </l>
<l n="48">τρητὸς ὄνυξ πετραῖος ἐδέξατο πείσματα νηῶν, </l>
<l n="49">καὶ διερῆς ψαμάθοιο βαθυνομένου διὰ κόλπου </l>
<l n="50">ὁλκάδος ἀγκυλόδοντες ἐπεσφήκωντο χαλινοὶ </l>
<l n="51">δυομένου Φαέθοντος· ἐπ' αἰγιαλοῖο δὲ ναῦται </l>
<l n="52">ἀστορέας ψαμάθοισιν ἐπετρέψαντο χαμεύνας </l>
<l n="53">ἑσπερίην μετὰ δαῖτα· βαρυνομένοισι δὲ φωτῶν </l>
<l n="54">ὄμμασιν ἄψοφον ἴχνος ἐπήγαγεν Ὕπνος ἀλήτης. </l>
<l n="55" rend="indent(1)">ἀλλ' ὅτε πορφυρέοιο παρὰ πτερὸν αἴθοπος Εὔρου </l>
<l n="56">ἄκρα χαρασσομένην ὑπὸ ῥωγάδα Τευκρίδος Ἴδης </l>
<l n="57">ὄρθρον ἀποπτύουσα φάνη λιμενοσκόπος Ἠώς, </l>
<l n="58">ἀντιπόρου μέλαν οἶδμα καταυγάζουσα θαλάσσης, </l>
<l n="59">Ἁρμονίην τότε Κύπρις ἵνα ζεύξειεν ἀκοίτῃ, </l>
<l n="60">ἄπλοα σιγαλέης ἐτανύσσατο νῶτα γαλήνης. </l>
<l n="61">ἤδη δ' ἔκλαγεν ὄρνις ἑώιος ἠέρα τέμνων, </l>
<l n="62">καὶ στίχες εὐπήληκες ἐρημονόμων Κορυβάντων <pb/> </l>
<l n="63">Κνώσσιον ἐκρούσαντο σακεσπάλον ἅλμα χορείης </l>
<l n="64">ἴχνεσι μετρητοῖσιν· ἐρισμαράγου δὲ βοείης </l>
<l n="65">τυπτομένης ἑλικηδὸν ἁμιλλητῆρι σιδήρῳ </l>
<l n="66">δίκτυπος αὐλὸς ἔμελπε, καὶ ὀρχηστῆρας ἐπείγων </l>
<l n="67">σύνθροον ἐσμαράγησε μέλος βητάρμονι παλμῷ. </l>
<l n="68">καὶ δρύες ἐψιθύριζον, ἐμυκήσαντο δὲ πέτραι, </l>
<l n="69">καὶ νοερῷ σείοντο τινάγματι θυιάδες ὗλαι, </l>
<l n="70">καὶ Δρυάδες κελάδησαν· ἐπεσσεύοντο δὲ πυκναὶ </l>
<l n="71">εἰς χορὸν ἀντιπόρῳ σκιρτήματι κυκλάδες ἄρκτοι, </l>
<l n="72">βρυχηθμῷ δὲ λέοντες ὁμοζήλων ἀπὸ λαιμῶν </l>
<l n="73">μυστιπόλων ἀλαλαγμὸν ἐμιμήσαντο Καβείρων </l>
<l n="74">ἔμφρονα λύσσαν ἔχοντα· φιλοσκύλακος δὲ θεαίνης </l>
<l n="75">μελπομένης Ἑκάτης θιασώδεες ἔβρεμον αὐλοὶ </l>
<l n="76">ἄζυγες, οὓς Κρονίη κερατοξόος εὕρατο τέχνη. </l>
<l n="77" rend="indent(1)">καὶ πατάγῳ κελάδοντι φιλοσμαράγων Κορυβάντων </l>
<l n="78">πρώιος ἔγρετο Κάδμος, ὁμοπλανέες δὲ καὶ αὐτοὶ </l>
<l n="79">ὀρθρινῆς ἀίοντες ἀσιγήτοιο βοείης </l>
<l n="80">Σιδόνιοι πλωτῆρες ἐυκροκάλων ἀπὸ λέκτρων </l>
<l n="81">ἀκταίης μεθέηκαν ἁλίκτυπα νῶτα χαμεύνης. </l>
<l n="82">καὶ πόλιν ἰχνεύων ἐπλάζετο Κάδμος ὁδίτης </l>
<l n="83">νῆα λιπὼν ἑτάροισιν ἀπόσσυτος· ἐρχομένῳ δὲ </l>
<l n="84">ἐς δόμον Ἁρμονίης θαλαμηπόλος ἤντετο Πειθὼ </l>
<l n="85">θνητῆς εἶδος ἔχουσα, καὶ ἀχθοφόρου διὰ κόλπου, <pb/> </l>
<l n="86">οἷα γυνὴ ταλαεργὸς ἀφυσσαμένη πόμα πηγῆς, </l>
<l n="87">ἀργυρέην εὔκυκλον ἐκούφισε κάλπιν ἀγοστῷ, </l>
<l n="88">ἄγγελος ἐσσομένων, ὅτι νυμφίον ἠθάδι θεσμῷ </l>
<l n="89">ζωογόνοις πρὸ γάμοιο καθικμαίνουσι λοετροῖς. </l>
<l n="90">καὶ σχεδὸν ἄστεος ἦεν, ὅθι γλαφυροῖς ἐνὶ βόθροις </l>
<l n="91">συμπλεκέων ῥυπόωσαν ἐπασσυτέρων στίχα πέπλων </l>
<l n="92">ποσσὶ πολυσκάρθμοισιν ἐπιστείβουσι γυναῖκες, </l>
<l n="93">ποσσὶν ὁμοζήλοισι. καὶ ἀκροτάτων ἀπὸ ταρσῶν </l>
<l n="94">κυανέῃ νεφέλῃ κεκαλυμμένον ἄχρι καρήνου </l>
<l n="95">Κάδμον ἀσημάντοιο δι' ἄστεος ἤγαγε Πειθὼ </l>
<l n="96">ξεινοδόκου βασιλῆος ἐρευνητῆρα μελάθρου, </l>
<l n="97">πομπὸς ὁδοῦ Παφίης ὑπὸ νεύμασιν. ἔνθα τις ὄρνις, </l>
<l n="98">ἑζομένη γλαυκωπὸν ὑπὸ σκέπας ἁβρὸν ἐλαίης, </l>
<l n="99">ὀμφαίη στόμα λάβρον ἀναπτύξασα κορώνη </l>
<l n="100">ἠιθέῳ νεμέσιζεν, ἐς Ἁρμονίην ὅτι νύμφην </l>
<l n="101">ἤιε φειδομένῳ γαμίῳ ποδὶ νωθρὸς ὁδίτης, </l>
<l n="102">καὶ πτερὰ σεισαμένη φιλοκέρτομον ἴαχε φωνήν· </l>
<l n="103" rend="indent(1)">„νήπιος ἔπλετο Κάδμος, ἢ ἔπλετο νῆις Ἐρώτων· </l>
<l n="104">νυμφίον οὐ βραδὺν οἶδεν Ἔρως ταχύς· ἵλαθι, Πειθώ, </l>
<l n="105">δηθύνει σέο Κάδμος ἐπειγομένης Ἀφροδίτης. </l>
<l n="106">θερμὸς Ἔρως καλέει σε· τί, νυμφίε, νωθρὸς ὁδεύεις; <pb/> </l>
<l n="107">ἡδύς, ὃς ἱμερόεντος Ἀδώνιδος ἔπλεο γείτων, </l>
<l n="108">ἡδὺς ὁ Βυβλιάδεσσιν ὁμώλακα πατρίδα ναίων. </l>
<l n="109">ἤλιτον, οὐ ῥόον εἶδες Ἀδώνιδος, οὐ χθόνα Βύβλου </l>
<l n="110">ἔδρακες, ἧχι πέλει Χαρίτων δόμος, ἧχι χορεύει </l>
<l n="111">Ἀσσυρίη Κυθέρεια καὶ οὐ φυγόδεμνος Ἀθήνη. </l>
<l n="112">τερπομένην δὲ γάμοισι τιθηνήτειραν Ἐρώτων </l>
<l n="113">Πειθὼ πομπὸν ἔχεις, οὐκ Ἄρτεμιν· ἴσχεο μόχθων, </l>
<l n="114">Ἁρμονίης ἀπόνοιο καὶ Εὐρώπην λίπε ταύρῳ· </l>
<l n="115">σπεῦδε, καὶ Ἠλέκτρη σε δεδέξεται, ἧς ἀπὸ χειρῶν </l>
<l n="116">νηῒ τεῇ γαμίων ἐμβάλλεο φόρτον ἐρώτων </l>
<l n="117">ἐμπορίην φιλότητος ἐπιτρέψας Ἀφροδίτῃ, </l>
<l n="118">Κυπριδίην δὲ θύγατρα φυλασσομένην σέο παστῷ </l>
<l n="119">ἄλλην δέχνυσο Κύπριν· ἐπαινήσεις δὲ κορώνην, </l>
<l n="120">καὶ γαμίην καλέσεις με θεοπρόπον ὄρνιν Ἐρώτων. </l>
<l n="121">ἤλιτον· ἀλλά με Κύπρις ἐπέπνεεν· ἐκ Παφίης γὰρ </l>
<l n="122">θεσπίζω σέο λέκτρα, καὶ εἰ πέλον ὄρνις Ἀθήνης.“ </l>
<l n="123" rend="indent(1)">ὣς φαμένη σφρήγισσε λάλον στόμα μάρτυρι σιγῇ. </l>
<l n="124">ἀλλ' ὅτε οἱ στείχοντι λεωφόρα κύκλα κελεύθου </l>
<l n="125">τηλεφανὴς βασιλῆος ἐφαίνετο πανδόκος αὐλὴ </l>
<l n="126">κίοσιν ὑψωθεῖσα, τανυσσαμένη τότε Κάδμῳ </l>
<l n="127">δάκτυλον ἀντιτύποιο νοήμονα μάρτυρα φωνῆς </l>
<l n="128">σιγαλέῳ κήρυκι δόμον σημήνατο Πειθὼ </l>
<l n="129">ποικίλον ἀστράπτοντα· καὶ αἰθέρα δύσατο δαίμων </l>
<l n="130">ἀλλοφανὴς πτερόεντι διαΐσσουσα πεδίλῳ. </l>
<l n="131" rend="indent(1)">καὶ δόμον ἐσκοπίαζεν ἀλήμονι Κάδμος ὀπωπῇ, <pb/> </l>
<l n="132">Ἡφαίστου σοφὸν ἔργον, ὃν Ἠλέκτρῃ ποτὲ νύμφῃ </l>
<l n="133">ἐργοπόνος Λήμνοιο Μυριναίῃ κάμε τέχνῃ, </l>
<l n="134">δαίδαλα πολλὰ φέροντα. νεοσταθέος δὲ μελάθρου </l>
<l n="135">χάλκεος οὐδὸς ἔην εὐήλατος· ἀμφίθυροι δὲ </l>
<l n="136">σταθμοὶ ἐμηκύνοντο πολυγλυφέων πυλεώνων, </l>
<l n="137">καὶ λόφος ὀμφαλόεντι διεσφαίρωτο καρήνῳ </l>
<l n="138">μεσσοφανὴς ὀρόφοιο· λιθοστρώτοιο δὲ τοίχου </l>
<l n="139">νῶτα κατεστήρικτο πεπηγότα λευκάδι γύψῳ </l>
<l n="140">ἐς μυχὸν ἐξ οὐδοῖο. πέλας δέ τις ὄρχατος αὐλῆς </l>
<l n="141">ἀμφιλαφὴς δροσόεντι φυτῶν ἐβαρύνετο καρπῷ </l>
<l n="142">τετράγυος πρὸ δόμοιο· καὶ ἄρσενα φύλλα πελάσσας </l>
<l n="143">θηλυτέρῳ φοίνικι πόθον πιστώσατο φοῖνιξ· </l>
<l n="144">ὄγχνη τ' ἀγλαόκαρπος ὁμήλικι σύμφυτος ὄγχνῃ </l>
<l n="145">ὄρθριον ἐψιθύριζεν, ἑλισσομένη δὲ κορύμβοις </l>
<l n="146">γείτονα πιαλέης ἐπεμάστιε θάμνον ἐλαίης· </l>
<l n="147">εἰαρινοῖς δ' ἀνέμοισιν ἀναινομένῃ παρὰ δάφνῃ </l>
<l n="148">σείετο μύρσινα φύλλα, καὶ εὐπετάλου κυπαρίσσου </l>
<l n="149">ὄρθιον ἐρρίπιζε κόμην εὔοδμος ἀήτης· <pb/> </l>
<l n="150">συκῆς θ' ἡδυτόκοιο καὶ ἰκμαλέης ἀπὸ ῥοιῆς </l>
<l n="151">καρπὸς ἐρευθιόων ἐπεθήλεεν οἴνοπι καρπῷ </l>
<l n="152">ἀγχιφύτῳ, καὶ μῆλον ἐπήνθεε γείτονι μήλῳ· </l>
<l n="153">πολλὰ δὲ Φοιβείοισι σοφοῖς ποικίλλετο φύλλοις </l>
<l n="154">γράμματα δενδρήεντα φιλοκλαύτων ὑακίνθων· </l>
<l n="155">καὶ Ζεφύρου πνείοντος ἀεξιφύτου διὰ κήπου </l>
<l n="156">ἄστατον ὄμμα τίταινε πόθων ἀκόρητος Ἀπόλλων, </l>
<l n="157">καὶ φυτὸν ἡβητῆρος ἰδὼν δεδονημένον αὔραις </l>
<l n="158">δίσκου μνῆστιν ἔχων ἐλελίζετο, μή ποτε κούρῳ </l>
<l n="159">ζηλήμων φθονέσειε καὶ ἐν πετάλοισιν ἀήτης, </l>
<l n="160">εἰ ἐτεόν ποτε κεῖνον ἐπισπαίροντα κονίῃ </l>
<l n="161">ὄμμασιν ἀκλαύτοισιν ἰδὼν δάκρυσεν Ἀπόλλων, </l>
<l n="162">καὶ τύπος ἀνθεμόεις μορφώσατο δάκρυα Φοίβου </l>
<l n="163">αἴλινον αὐτοκέλευστον ἐπιγράψας ὑακίνθῳ. </l>
<l n="164">ὄρχατος ἔπλετο τοῖος ἐύσκιος· ἄγχι δὲ πηγὴ </l>
<l n="165">δίστομος· ἔνθεν ἔην ναέταις ποτόν, ἔνθεν ἀλωεὺς </l>
<l n="166">ἐξ ἀμάρης ὀχέτευε πολυσχιδὲς ἀγκύλον ὕδωρ </l>
<l n="167">ἐς φυτὸν ἄλλο μετ' ἄλλο· ῥόος δέ τις ὡς ἀπὸ Φοίβου </l>
<l n="168">ἁβρὰ μελιζομένης ἐπεβόμβεε πυθμένι δάφνης. </l>
<l n="169">καὶ πολὺς εὐποίητος ἐρεισάμενος πόδα πέτρῳ </l>
<l n="170">χρύσεος ἵστατο κοῦρος, ἐναντία δαιτυμονήων </l>
<l n="171">λαμπάδος ἑσπερίης τανύων ἐπιδόρπιον αἴγλην· <pb/> </l>
<l n="172">πολλαὶ δ' ἰσοτύπων μελέων τεχνήμονι σιγῇ </l>
<l n="173">χάσμασι ποιητοῖσι σεσηρότος ἀνθερεῶνος </l>
<l n="174">ψευδαλέων σκυλάκων στίχες ἔμφρονες ἄγχι θυράων </l>
<l n="175">ἕστασαν ἔνθα καὶ ἔνθα, καὶ ἀργυρέῳ κυνὶ γείτων </l>
<l n="176">χρύσεος οἰδαίνοντι κύων συνυλάκτεε λαιμῷ </l>
<l n="177">σαίνων ἠθάδα φῶτα· παραστείχοντι δὲ Κάδμῳ </l>
<l n="178">μιμηλῆς ἀπέπεμπε βοῆς ξεινοσσόον ἠχὼ </l>
<l n="179">ποιητῆς τ' ἐλέλιζε φιλοστόργου τύπον οὐρῆς. </l>
<l n="180" rend="indent(1)">ὄφρα μὲν εἰσέτι Κάδμος ἐυστρέπτοιο προσώπου </l>
<l n="181">ὄμματα δινεύων διεμέτρεε κῆπον ἀνάκτων </l>
<l n="182">καὶ γλυφίδας καὶ κάλλος ὅλον γραπτοῖο μελάθρου, </l>
<l n="183">λαϊνέων ὁρόων ἀμαρύγματα φαιδρὰ μετάλλων, </l>
<l n="184">τόφρα δὲ καλλείψας ἀγορὴν καὶ νείκεα λαῶν, </l>
<l n="185">φαιδρὸς ἀερσιλόφοιο περὶ ῥάχιν ἥμενος ἵππου, </l>
<l n="186">Ἠμαθίων Θρήισσαν ἔχων Σάμον, Ἄρεος ἕδρην, </l>
<l n="187">μητέρος Ἠλέκτρης βασιληίδος εἰς δόμον ἔστη, </l>
<l n="188">ὃς τότε μοῦνος ἄνασσε κασιγνήτοιο νομεύων </l>
<l n="189">ἡνία κοιρανίης, ὅτι πάτριον οὖδας ἐάσσας </l>
<l n="190">Δάρδανος ἀντικέλευθον ἐνάσσατο πέζαν ἀρούρης, </l>
<l n="191">Δαρδανίην εὔπυργον ἐπώνυμον ἄστυ χαράξας, </l>
<l n="192">Ἰδαίην ἀροτῆρι διαγράψας κόνιν ὁλκῷ, </l>
<l n="193">καὶ ῥόον Ἑπταπόροιο πιὼν καὶ χεύματα Ῥήσου <pb/> </l>
<l n="194">γνωτῷ κλῆρον ἔλειπεν ἔχειν καὶ σκῆπτρα Καβείρων, </l>
<l n="195">Δάρδανος, Ἠμαθίωνος ἀδελφεός, ὃν Διὸς εὐναὶ </l>
<l n="196">ἤροσαν, ὃν κομέεσκε Δίκη τροφός, εὖτε λαβοῦσαι </l>
<l n="197">σκῆπτρα Διὸς καὶ πέπλα Χρόνου καὶ ῥάβδον Ὀλύμπου </l>
<l n="198">εἰς δόμον Ἠλέκτρης βασιληίδος ἔδραμον Ὧραι </l>
<l n="199">κοιρανίης ἀλύτοιο προμάντιες Αὐσονιήων· </l>
<l n="200">καὶ βρέφος ἐθρέψαντο, καὶ ἀτρέπτῳ Διὸς ὀμφῇ </l>
<l n="201">κοῦρος ἀνασταχύων παλιναυξέος ἄνθεμον ἥβης </l>
<l n="202">Ἠλέκτρης λίπεν οἶκον, ὅτε τριτάτου χύσις ὄμβρου </l>
<l n="203">κύμασι πυργωθεῖσα κατέκλυσεν ἕδρανα κόσμου. </l>
<l n="204">πρώτου γὰρ κελάδοντος ἐπειρήθη νιφετοῖο </l>
<l n="205">Ὤγυγος ἠλιβάτοιο δι' ὕδατος αἰθέρα τέμνων, </l>
<l n="206">χθὼν ὅτε κεύθετο πᾶσα κατάρρυτος, ἄκρα δὲ πέτρης </l>
<l n="207">Θεσσαλίδος κεκάλυπτο, καὶ ὑψόθι Πυθιὰς ἄκρη </l>
<l n="208">ἀγχινεφὴς νιφόεντι ῥόῳ κυμαίνετο πέτρη. </l>
<l n="209">δεύτερος ὄμβρος ἔην, ὅτε κυκλάδος ἄντυγα γαίης </l>
<l n="210">χεύματι λυσσήεντι κατέκρυφε δύσνιφον ὕδωρ, </l>
<l n="211">Δευκαλίων ὅτε μοῦνος ὁμόστολος ἥλικι Πύρρῃ </l>
<l n="212">ὀλλυμένων μερόπων ἐνὶ λάρνακι κοιλάδι τέμνων </l>
<l n="213">χεῦμα παλινδίνητον ἀτεκμάρτου νιφετοῖο </l>
<l n="214">ἠέρος ὑδατόεντος ἕλιξ πορθμεύετο ναύτης. <pb/> </l>
<l n="215">καὶ τρίτατος Διὸς ὄμβρος ὅτε χθονὸς ἔκλυσεν ἕδρην </l>
<l n="216">καὶ σκοπέλους ἔκρυψεν, Ἀθωιάδος δὲ καὶ αὐτῆς </l>
<l n="217">ἄβροχα Σιθονίης ἐκαλύπτετο νῶτα κολώνης, </l>
<l n="218">ὑψιπόρου τότε χεῦμα διασχίζων νιφετοῖο </l>
<l n="219">Δάρδανος ἀρχαίης ἐπεβήσατο γείτονος Ἴδης. </l>
<l n="220">τοῦ τότε Σιθονίης χιονώδεος ἀρχὸς ἀρούρης </l>
<l n="221">σύγγονος Ἠμαθίων ἀγορὴν βαρύδουπον ἐάσσας </l>
<l n="222">θάμβεεν ἀνέρος εἶδος, ἐπεί νύ οἱ ἔμφυτος ἥβη </l>
<l n="223">ἠνορέην καὶ κάλλος ἐμίγνυε σύζυγι μορφῇ, </l>
<l n="224">θάμβεε τηλίκον εἶδος· ἀριφραδέων γὰρ ἀνάκτων </l>
<l n="225">αὐτόματοι κήρυκες ἀναυδέες εἰσὶν ὀπωπαί. </l>
<l n="226">καί μιν ἑλὼν ξείνισσε, σὺν Ἠλέκτρῃ δὲ τεκούσῃ </l>
<l n="227">αἰόλα πιαλέης ἐπεκόσμεε δεῖπνα τραπέζης, </l>
<l n="228">ξεῖνον ὑποσσαίνων φιλίῳ καὶ ἀμεμφέι μύθῳ, </l>
<l n="229">πολλὰ τιθείς. ὁ δὲ κυφὸν ἐπ' οὔδεος αὐχένα κάμψας </l>
<l n="230">ἀμφιπόλων ἀπάνευθεν ἀθελγέας εἷλκεν ὀπωπάς, </l>
<l n="231">καὶ μόλις εἰλαπίναζε· φιλοξείνοιο δὲ νύμφης </l>
<l n="232">ἑζομένης ἀντωπὸς ὑποκλέπτοντι προσώπῳ </l>
<l n="233">αἰδομένην ἐτίταινε σαόφρονα χεῖρα τραπέζῃ. </l>
<l n="234" rend="indent(1)">τοῖσι δὲ δαινυμένοισιν ἐπήτριμος ἄλλος ἐπ' ἄλλῳ </l>
<l n="235">ἔμπνοος ἐσμαράγησε δόναξ Κορυβαντίδος Ἴδης· </l>
<l n="236">ἐκ δὲ πολυτρήτοιο πόρου σκιρτήματι χειρῶν </l>
<l n="237">σύνθροον ἐκρούσαντο μέλος μυκήτορος αὐλοῦ <pb/> </l>
<l n="238">δάκτυλοι ὀρχηστῆρες ἐπιθλίβοντες ἀοιδήν· </l>
<l n="239">καὶ τροχαλοῖς κροτέοντα τινάγμασι σύνθροον ἠχὼ </l>
<l n="240">κύμβαλα βομβήεντα συνέκτυπε δίζυγι χαλκῷ </l>
<l n="241">συμφερτοῖς δονάκεσσιν· ὑπὸ πλήκτρῳ δὲ καὶ αὐτὴ </l>
<l n="242">ὄρθιος ἑπτατόνοιο λύρης ἐλελίζετο χορδή. </l>
<l n="243" rend="indent(1)">ἀλλ' ὅτε δὴ μετὰ δαῖτα κορέσσατο Βίστονος αὐλοῦ, </l>
<l n="244">εἰρομένῃ πελάσας φιλοπευθέι θῶκον ἀνάσσῃ </l>
<l n="245">Κάδμος, ἁλιπλάγκτοιο μεληδόνος οἶστρον ἐάσσας, </l>
<l n="246">φαιδρὸν ἑὸν γένος εἶπε, καὶ ἀενάων στίχα μύθων </l>
<l n="247">οἰγομένου κρουνηδὸν ἀνήρυγεν ἀνθερεῶνος· </l>
<l n="248" rend="indent(1)">„νύμφα φίλη, τί με τόσσον ἀνείρεαι αἷμα γενέθλης; </l>
<l n="249">ὠκυμόρων μερόπων γενεὴν φύλλοισιν ἐίσκω· </l>
<l n="250">φύλλα τὰ μὲν κατέχευαν ἐπὶ χθονὶ θυιάδες αὖραι </l>
<l n="251">ὥρης ἱσταμένης φθινοπωρίδος, ἄλλα δὲ καρπῷ </l>
<l n="252">εἰαρινῷ κομέουσι τεθηλότα δενδράδες ὗλαι· </l>
<l n="253">ὣς βροτέη γενεὴ μινυώριος ἡ μὲν ὀλέθρῳ </l>
<l n="254">δάμναται ἱππεύσασα βίου δρόμον, ἡ δ' ἐπιθάλλει, </l>
<l n="255">ἄλλῃ ὅπως εἴξειεν· ἐπεὶ παλινάγρετος ἕρπων <pb/> </l>
<l n="256">εἰς νέον ἐκ πολιοῖο ῥέει μορφούμενος αἰών. </l>
<l n="257">ἀλλ' ἐρέω περίπυστον ἐμὴν εὔπαιδα γενέθλην· </l>
<l n="258">ἔστι πόλις, κλυτὸν Ἄργος, ἐδέθλιον ἵππιον Ἥρης, </l>
<l n="259">νήσου Τανταλίδαο μεσόμφαλος· ἔνθα δὲ κούρην </l>
<l n="260">θηλυτόκοις ἔσπειρε γοναῖς εὐπάρθενος ἀνὴρ </l>
<l n="261">Ἴναχος, Ἰναχίης ὀνομάκλυτος ἀστὸς ἀρούρης, </l>
<l n="262">νηοπόλος, καὶ φρικτὰ πολισσούχοιο θεαίνης </l>
<l n="263">ὄργια βυσσοδόμευε θεηγόρα μύστιδι τέχνῃ </l>
<l n="264">πρεσβυγενής· καὶ Ζῆνα, θεῶν πρόμον, ὄρχαμον ἄστρων, </l>
<l n="265">γαμβρὸν ἔχειν ἀπέειπε, σέβας πεφυλαγμένος Ἥρης, </l>
<l n="266">ταυροφυὴς ὅτε πόρτις ἀμειβομένοιο προσώπου </l>
<l n="267">εἰς ἀγέλην ἄγραυλον ἐλαύνετο σύννομος Ἰώ, </l>
<l n="268">καὶ δαμάλης ἄγρυπνον ἐθήκατο βουκόλον Ἥρη </l>
<l n="269">ποικίλον, ἀπλανέεσσι κεκασμένον Ἄργον ὀπωπαῖς, </l>
<l n="270">Ζηνὸς ὀπιπευτῆρα βοοκραίρων ὑμεναίων, </l>
<l n="271">Ζηνὸς ἀθηήτοιο, καὶ ἐς νομὸν ἤιε κούρη </l>
<l n="272">ὀφθαλμοὺς τρομέουσα πολυγλήνοιο νομῆος· </l>
<l n="273">γυιοβόρῳ δὲ μύωπι χαρασσομένη δέμας Ἰὼ </l>
<l n="274">Ἰονίης ἁλὸς οἶδμα κατέγραφε φοιτάδι χηλῇ· </l>
<l n="275">ἦλθε καὶ εἰς Αἴγυπτον, ἐμὸν ῥόον, —ὃν πολιῆται <pb/> </l>
<l n="276">Νεῖλον ἐφημίξαντο φερώνυμον, οὕνεκα γαίῃ </l>
<l n="277">εἰς ἔτος ἐξ ἔτεος πεφορημένος ὑγρὸς ἀκοίτης </l>
<l n="278">χεύματι πηλώεντι νέην περιβάλλεται ἰλύν, — </l>
<l n="279">ἤλυθεν εἰς Αἴγυπτον, ὅπῃ βοέην μετὰ μορφὴν </l>
<l n="280">δαιμονίης ἴνδαλμα μεταλλάξασα κεραίης </l>
<l n="281">ἔσκε θεὰ φερέκαρπος· ἀναπτομένοιο δὲ καρποῦ </l>
<l n="282">Αἰγυπτίης Δήμητρος, ἐμῆς κεραελκέος Ἰοῦς, </l>
<l n="283">εὐόδμοις ὁμόφοιτος ἑλίσσεται ἀτμὸς ἀήταις. </l>
<l n="284">ἔνθ' Ἔπαφον Διὶ τίκτεν, ἀκηρασίων ὅτι κόλπων </l>
<l n="285">Ἰναχίης δαμάλης ἐπαφήσατο θεῖος ἀκοίτης </l>
<l n="286">χερσὶν ἐρωμανέεσσι· θεηγενέος δὲ τοκῆος </l>
<l n="287">ἐξ Ἐπάφου Λιβύη· Λιβύης δ' ἐπὶ παστὸν ὁδεύων </l>
<l n="288">Μέμφιδος ἄχρις ἵκανε Ποσειδάων μετανάστης, </l>
<l n="289">παρθένον ἰχνεύων Ἐπαφηίδα· καὶ τότε κούρη </l>
<l n="290">δεξαμένη ναετῆρα βυθοῦ χερσαῖον ὁδίτην </l>
<l n="291">Ζῆνα Λίβυν τέκε Βῆλον, ἐμῆς ἀροτῆρα γενέθλης. </l>
<l n="292">καὶ Διὸς Ἀσβύσταο νέην ἀντίρροπον ὀμφὴν </l>
<l n="293">Χαονίῃ βοόωσι πελειάδι διψάδες ἄμμοι </l>
<l n="294">μαντιπόλοι· πέμπτῳ δὲ πατὴρ ἰσόμετρον ἀριθμῷ </l>
<l n="295">Βῆλος ἐπασσυτέρην γενεὴν σπερμήνατο παίδων, </l>
<l n="296">Φινέα καὶ Φοίνικα λιπόπτολιν, οἷς ἅμα θάλλων <pb/> </l>
<l n="297">ἀστὸς ἀμοιβαίων πολίων περίφοιτος Ἀγήνωρ </l>
<l n="298">ἀσταθέος βιότοιο, πατὴρ ἐμός, εἶχε πορείην </l>
<l n="299">ἐς Θήβην μετὰ Μέμφιν, ἐς Ἀσσυρίην μετὰ Θήβην, </l>
<l n="300">καὶ σοφὸς Αἰγυπτίης ναέτης Αἴγυπτος ἀρούρης </l>
<l n="301">αἰνοτόκος πολύτεκνος, ὃς ἀρσενόπαιδι γενέθλῃ </l>
<l n="302">ἤροσε τοσσατίων μινυώρια πώεα παίδων, </l>
<l n="303">καὶ Δαναὸς λιπόπατρις, ὃς ὥπλισεν ἄρσενι φύτλῃ </l>
<l n="304">θῆλυ γένος τανύων γάμιον ξίφος, ὁππότε παστοὶ </l>
<l n="305">αἵματι φοινίσσοντο δαϊζομένων ὑμεναίων </l>
<l n="306">καὶ κρυφίοις ξιφέεσσι σιδηροφόρων ἐπὶ λέκτρων </l>
<l n="307">ἄρσενα γυμνὸν ἄρηα κατεύνασε θῆλυς ἐνυώ· </l>
<l n="308">οὐ μὲν Ὑπερμνήστρῃ κακονύμφιον εὔαδεν ἔργον, </l>
<l n="309">ἀλλὰ παρωσαμένη δυσπένθερα θεσμὰ τοκῆος </l>
<l n="310">ἠερίῃ πατρῷον ἐπέτρεπε μῦθον ἀέλλῃ </l>
<l n="311">καὶ καθαρὴν ἐφύλαξεν ἀναίμονα χεῖρα σιδήρου· </l>
<l n="312">ἔπλετο δ' ἀμφοτέρων ὅσιος γάμος. ἀρτιθαλῆ δὲ </l>
<l n="313">γνωτὴν ἡμετέρην θρασὺς ἥρπασε ταῦρος ἀλήτης, </l>
<l n="314">εἰ ἐτεὸν πέλε ταῦρος· ἐγὼ δ' οὐκ οἶδα πιθέσθαι, </l>
<l n="315">εἰ βόες ἱμείρουσι γυναικείων ὑμεναίων. </l>
<l n="316">καί με κασιγνήτοισιν ὁμήλυδα πέμψεν Ἀγήνωρ </l>
<l n="317">σύγγονον ἰχνεύοντα καὶ ἄγριον ἅρπαγα νύμφης, </l>
<l n="318">ταῦρον ἀκυμάντοιο νόθον πλωτῆρα θαλάσσης, </l>
<l n="319">οὗ χάριν ἀστήρικτος ἀλώμενος ἐνθάδε βαίνω.“ </l>
<l n="320" rend="indent(1)">τοῖα μὲν εὐσύριγγος ἔσω μυθεῖτο μελάθρου <pb/> </l>
<l n="321">Κάδμος ἐυγλώσσοιο χέων ἔπος ἀνθερεῶνος, </l>
<l n="322">πατρῴης ἐνέπων τεκνοσσόον οἶστρον ἀπειλῆς </l>
<l n="323">καὶ Τυρίων ῥοθίων ψευδήμονα ταῦρον ὁδίτην, </l>
<l n="324">Σιδονίης ἀκίχητον ἀπευθέος ἅρπαγα νύμφης. </l>
<l n="325">Ἠλέκτρη δ' ἀίουσα παρήγορον ἴαχε φωνήν· </l>
<l n="326" rend="indent(1)">„ξεῖνε, κασιγνήτην καὶ πατρίδα καὶ γενετῆρα </l>
<l n="327">Ληθαίῃ στροφάλιγγι καὶ ἀμνήστῳ πόρε σιγῇ· </l>
<l n="328">οὕτω γὰρ μερόπων φέρεται βίος ἄλλον ἀπ' ἄλλου </l>
<l n="329">μόχθον ἔχων, ὅτι πάντες, ὅσους βροτέη τέκε γαστήρ, </l>
<l n="330">Μοιριδίου κλωστῆρος ἐδουλώθησαν ἀνάγκῃ. </l>
<l n="331">μάρτυς ἐγώ, βασίλεια καὶ εἰ πέλον, εἴ ποτε κείνων </l>
<l n="332">Πληιάδων γενόμην καὶ ἐγὼ μία, τῶν ποτε μήτηρ </l>
<l n="333">θηλυτέρας ὠδῖνας ἑῷ μαιώσατο κόλπῳ, </l>
<l n="334">ἑπτάκις Εἰλείθυιαν ἑῇ καλέσασα λοχείῃ </l>
<l n="335">κέντρον ἐλαφρίζουσαν ἀμοιβαίου τοκετοῖο, </l>
<l n="336">μάρτυς ἐγώ· πατέρων γὰρ ἀπόπροθι δώματα ναίω, </l>
<l n="337">οὐ Στερόπην, οὐ Μαῖαν ὁμόστολον, οὐδὲ Κελαινὼ </l>
<l n="338">σύγγονον ἐγγὺς ἔχουσα συνέστιον· οὐδ' ἐνὶ κόλπῳ </l>
<l n="339">γνωτῆς Τηϋγέτης Λακεδαίμονα δίζυγι παλμῷ </l>
<l n="340">παιδοκόμῳ πήχυνα γεγηθότι κοῦρον ἀγοστῷ· </l>
<l n="341">οὐ σχεδὸν Ἀλκυόνης ὁρόω δόμον, οὐδὲ καὶ αὐτῆς </l>
<l n="342">φθεγγομένης Μερόπης φρενοτερπέα μῦθον ἀκούω. <pb/> </l>
<l n="343">πρὸς δ' ἔτι καὶ τόδε μᾶλλον ὀδύρομαι· ἀρτιθαλὴς γὰρ </l>
<l n="344">υἱὸς ἐμὸς λιπόπατρις, ὅτε χνόον ἔσχεν ἰούλων, </l>
<l n="345">Δάρδανος Ἰδαίης μετανάσσατο κόλπον ἀρούρης, </l>
<l n="346">καὶ Φρυγίῳ Σιμόεντι θαλύσια δῶκε κομάων </l>
<l n="347">Θυμβραίου ποταμοῖο πιὼν ἀλλότριον ὕδωρ· </l>
<l n="348">καὶ Λιβύης παρὰ τέρμα πατὴρ ἐμὸς εἰσέτι κάμνει </l>
<l n="349">ὤμοις θλιβομένοισι γέρων κυρτούμενος Ἄτλας, </l>
<l n="350">αἰθέρος ἑπτάζωνον ἀερτάζων κενεῶνα. </l>
<l n="351">ἔμπης τόσσα παθοῦσα παρήγορον ἐλπίδα βόσκω </l>
<l n="352">Ζηνὸς ὑποσχεσίῃσιν, ὅτι γνωτῇσι σὺν ἄλλαις </l>
<l n="353">ἐκ χθονὸς Ἀτλάντειον ἐλεύσομαι εἰς πόλον ἄστρων, </l>
<l n="354">οὐρανὸν οἶκον ἔχουσα, καὶ ἔσσομαι ἕβδομος ἀστήρ. </l>
<l n="355">καὶ σὺ τεὰς πρήυνε μεληδόνας· ἀπροϊδὴς δὲ </l>
<l n="356">εἰς σὲ βιοπλάγκτοιο τύχης στροφάλιγγα κυλίνδων </l>
<l n="357">φρικτὸς ἀκινήτοιο μίτος σφρηγίσσατο Μοίρης· </l>
<l n="358">τλῆθι φέρειν λιπόπατρις ἀκαμπέα θεσμὸν ἀνάγκης, </l>
<l n="359">ἐσσομένων προκέλευθον ὑπέρτερον ἐλπίδα βόσκων, </l>
<l n="360">εἰ γένος ἐρρίζωσε τεὸν πρωτόσπορος Ἰώ, </l>
<l n="361">εἰ λάχες ἐκ Λιβύης Ποσιδήιον αἷμα γενέθλης· </l>
<l n="362">μίμνε παρ' ὀθνείοις, ἅτε Δάρδανος, οἰκία ναίων, </l>
<l n="363">ναιετάων ξένον ἄστυ, πατὴρ τεὸς ὥς περ Ἀγήνωρ, </l>
<l n="364">ὡς Δαναὸς γενετῆρος ἀδελφεός· ὅττι καὶ αὐτὸς </l>
<l n="365">ἄλλος ἀνὴρ φερέοικος ἔχων γένος ἔνθεον Ἰοῦς, </l>
<l n="366">αἰθέριον βλάστημα, Διιπετὲς οὔνομα Βύζας, <pb/> </l>
<l n="367">αὐτογόνου Νείλοιο πιὼν ἑπτάστομον ὕδωρ </l>
<l n="368">γείτονα γαῖαν ἔνειμεν, ὅπῃ παρὰ Βόσπορον ἀκτὴν </l>
<l n="369">Ἰναχίῃ δαμάλῃ πεπερημένον ἕλκεται ὕδωρ, </l>
<l n="370">πᾶσι περικτιόνεσσι τιθεὶς φάος, ὁππότε κείνου </l>
<l n="371">ἀκλινέος δόχμωσε μεμηνότος αὐχένα ταύρου.“ </l>
<l n="372" rend="indent(1)">εἶπεν Ἀγηνορίδαο κατευνάζουσα μερίμνας. </l>
<l n="373">Ζεὺς δὲ πατὴρ προέηκε τανύπτερον υἱέα Μαίης </l>
<l n="374">εἰς δόμον Ἠλέκτρης ταχὺν ἄγγελον, ὄφρα κε Κάδμῳ </l>
<l n="375">Ἁρμονίην ὀπάσειεν ἐς ἁρμονίην ὑμεναίων, </l>
<l n="376">παρθένον οὐρανόθεν μετανάστιον, ἣν Ἀφροδίτης </l>
<l n="377">λαθριδίῃ φιλότητι γαμοκλόπος ἤροσεν Ἄρης· </l>
<l n="378">καὶ βρέφος αἰδομένη κρυφίης αὐτάγγελον εὐνῆς </l>
<l n="379">μήτηρ οὐκ ἀτίταλλεν, ἀπ' αἰθερίοιο δὲ κόλπου </l>
<l n="380">πήχεϊ κεκλιμένην ἐπιμάζιον ἤγαγε κούρην </l>
<l n="381">εἰς δόμον Ἠλέκτρης μαιήιον, ἧς τόκον Ὧραι </l>
<l n="382">ὑγρὸν ἐμαιώσαντο λεχωίδες, ἧς ἔτι πυκνοὶ </l>
<l n="383">ἀργεννὴν σφριγόωντες ἀνέβλυον ἰκμάδα μαζοί· </l>
<l n="384">δεξαμένη δὲ θύγατρα νόθην ἰσόζυγι θεσμῷ </l>
<l n="385">σύγχρονον Ἠμαθίωνος ἑνὶ ξυνώσατο μαζῷ </l>
<l n="386">κούρην ἀρτιλόχευτον, ὁμοστόργῳ δὲ μενοινῇ </l>
<l n="387">διχθαδίην θρεπτῆρι γονὴν κούφιζεν ἀγοστῷ. </l>
<l n="388">ὡς δέ τις ἀγροτέρη διδυμητόκος ἔνδοθι λόχμης <pb/> </l>
<l n="389">λαχνήεσσα λέαινα γαλαξαίῃσιν ἐέρσαις </l>
<l n="390">σκύμνοις ἀμφοτέροις διδυμάονας ἥρμοσε μαζοὺς </l>
<l n="391">καὶ διδύμοις τεκέεσσι μεριζομένην πόρε θηλήν, </l>
<l n="392">καὶ χρόα λιχμάζουσα καὶ ἄτριχον εἰσέτι δειρὴν </l>
<l n="393">ἰσοτύποις κομιδῇσιν ἀνέτρεφεν ἥλικα φύτλην· </l>
<l n="394">ὣς τότε παιδοκόμῳ φιλίῃ μαιώσατο θηλῇ ... </l>
<l n="395">ἀρτιγόνων μεθέπουσα συνωρίδα δίζυγα τέκνων· </l>
<l n="396">πολλάκι νήπιον υἷα συνέμπορον ἥλικι κούρῃ </l>
<l n="397">πίονος ἔνθα καὶ ἔνθα μετάτροπον ἰκμάδι μαζοῦ </l>
<l n="398">πεπταμένῳ πήχυνε φιλήτορι χειρὸς ἀγοστῷ· </l>
<l n="399">γούνασι δ' ἄρσενα παῖδα συνίδρυσε θήλεϊ κούρῃ, </l>
<l n="400">μηρὸν ἐφαπλώσασα κεχηνότα γείτονι μηρῷ, </l>
<l n="401">κόλπον ἀνευρύνουσα βαθυνομένοιο χιτῶνος· </l>
<l n="402">καὶ τεκέων κλάζουσα μέλος θελκτήριον ὕπνου </l>
<l n="403">ἀμφοτέρους εὕδοντας ἐκοίμισε μαιάδι τέχνῃ, </l>
<l n="404">πῆχυν ὑποστορέσασα συνήορον αὐχένι παίδων, </l>
<l n="405">καί σφισι λέκτρον ἔθηκεν ἑὸν γόνυ, διχθαδίῳ δὲ </l>
<l n="406">φάρεος ἄκρον ἕλισσε διαιθύσσουσα προσώπῳ, </l>
<l n="407">τέκνα καταψύχουσα, καὶ ἔσβεσε καύματος ὁρμὴν </l>
<l n="408">ἀντίτυπον φύσημα χέων ποιητὸς ἀήτης. </l>
<l n="409" rend="indent(1)">ὄφρα μὲν ἕζετο Κάδμος ἐχέφρονος ἐγγὺς ἀνάσσης, </l>
<l n="410">τόφρα λαθὼν πυλαωρὸν ἑῷ ληίστορι ταρσῷ </l>
<l n="411">ἀπροϊδὴς ἀκίχητος ἐς οἰκίον ἤιεν Ἑρμῆς </l>
<l n="412">εἴκελος ἠιθέῳ· ῥοδέῳ δέ οἱ ἀμφὶ προσώπῳ <pb/> </l>
<l n="413">ἀσκεπέος κεχάλαστο παρήορος ὁλκὸς ἐθείρης </l>
<l n="414">ἀμφιλαφής, στέψας δὲ νεότριχος ἄκρα παρειῆς </l>
<l n="415">λεπτὸς ἀεξομένων ἐρυθαίνετο κύκλος ἰούλων </l>
<l n="416">ἀρτιφυὴς ἑκάτερθε περίδρομος· οἷα δὲ κῆρυξ </l>
<l n="417">ἠθάδα ῥάβδον ἄειρεν· ἀθηήτῳ δὲ προσώπῳ </l>
<l n="418">ἐκ κεφαλῆς νεφέεσσι κεκασμένος εἰς πόδας ἄκρους </l>
<l n="419">πιαλέης ἐκίχησε πεπαυμένα δεῖπνα τραπέζης· </l>
<l n="420">οὐδέ μιν Ἠμαθίων σχεδὸν ἔδρακεν, οὐδὲ καὶ αὐτὴ </l>
<l n="421">Ἁρμονίη καὶ Κάδμος ὁμέστιος, οὐ χορὸς ἀνδρῶν </l>
<l n="422">δούλιος· Ἠλέκτρῃ δὲ θεουδέι φαίνετο μούνῃ </l>
<l n="423">Ἑρμῆς ποικιλόμυθος· ἑλὼν δέ μιν εἰς μυχὸν οἴκου </l>
<l n="424">ἀπροϊδὴς ὀάριζε καὶ ἀνδρομέῃ φάτο φωνῇ· </l>
<l n="425" rend="indent(1)">„μητροκασιγνήτη, Διὸς εὐνέτι, χαῖρε, γυναικῶν </l>
<l n="426">πασάων μετόπισθε μακαρτάτη, ὅττι Κρονίων </l>
<l n="427">κοιρανίην κόσμοιο τεοῖς τεκέεσσι φυλάσσει, </l>
<l n="428">καὶ χθονὸς ἄστεα πάντα κυβερνήσει σέο φύτλη, </l>
<l n="429">ἕδνα τεῆς φιλότητος, ἐμῇ δ' ἅμα μητέρι Μαίῃ </l>
<l n="430">ἄστρασιν ἑπταπόροισι συναστράψειας Ὀλύμπῳ </l>
<l n="431">σύνδρομος Ἠελίοιο, συναντέλλουσα Σελήνῃ. </l>
<l n="432">εἰμὶ τεῆς, φιλότεκνε, γονῆς ἐμφύλιος Ἑρμῆς, </l>
<l n="433">ἄγγελος ἀθανάτων τανυσίπτερος, οὐρανόθεν δὲ </l>
<l n="434">ξείνιος ὑψιμέδων με τεὸς προέηκεν ἀκοίτης </l>
<l n="435">ἀμφὶ τεοῦ ξείνοιο θεουδέος· ἀλλὰ καὶ αὐτὴ </l>
<l n="436">πείθεο σῷ Κρονίωνι, καὶ Ἁρμονίην σέο κούρην </l>
<l n="437">πέμπε μολεῖν ἀνάεδνον ὁμόστολον ἥλικι Κάδμῳ, </l>
<l n="438">καὶ Διὶ καὶ μακάρεσσι χαρίζεο· τειρομένους γὰρ <pb/> </l>
<l n="439">ἀθανάτους ὁ ξεῖνος ὅλους ἐσάωσεν ἀείδων· </l>
<l n="440">οὗτος ἀνὴρ μογέοντι τεῷ χραίσμησεν ἀκοίτῃ, </l>
<l n="441">οὗτος ἀνὴρ ἐπέτασσεν ἐλεύθερον ἦμαρ Ὀλύμπῳ. </l>
<l n="442">μή σε τεὴ θέλξειε γόω φιλομήτορι κούρη· </l>
<l n="443">ἀλλά μιν εἰς ὑμέναιον ἀλεξικάκῳ πόρε Κάδμῳ </l>
<l n="444">πειθομένη Κρονίωνι καὶ Ἄρεϊ καὶ Κυθερείῃ“ <pb/> </l>
</div>
<div type="Book" n="4">
<l n="t1"><label type="head">ΔΙΟΝΥΣΙΑΚΩΝ ΤΕΤΑΡΤΟΝ.</label> </l>
<l n="1" rend="indent(1)">Ὣς εἰπὼν ἐς Ὄλυμπον ἐύρραπις ἤιεν Ἑρμῆς </l>
<l n="2">αἰθύσσων πτερὰ κοῦφα, τιταινομένων δὲ πεδίλων </l>
<l n="3">σύνδρομος ἠερίοισιν ἐρέσσετο ταρσὸς ἀήταις. </l>
<l n="4">οὐδὲ γυνὴ Θρήισσα, κυβερνήτειρα Καβείρων, ... </l>
<l n="5">ἀλλὰ Διὸς σέβας εἶχε, καὶ Ἄρεος ἄζυγι κούρῃ </l>
<l n="6">ὄρθια δινεύουσα νοήμονι δάκτυλα παλμῷ </l>
<l n="7">Ἁρμονίην ἐκάλεσσε τύπῳ τεχνήμονι φωνῆς· </l>
<l n="8">ἡ δὲ τιταινομένη βλεφάρων ἀντώπιον αἴγλην </l>
<l n="9">Ἠλέκτρης ἀγέλαστον ἐδέρκετο κύκλον ὀπωπῆς, </l>
<l n="10">καὶ βαθὺν ἀφράστοιο νεόσσυτον ὄγκον ἀνίης </l>
<l n="11">σιγαλέαι κήρυκες ἐμαντεύοντο παρειαί. </l>
<l n="12">παρθενικὴ δ' ἀνέπαλτο καὶ ὡμάρτησε τεκούσῃ </l>
<l n="13">εἰς δόμον αἰπύδμητον· ἀναπτύξασα δὲ μήτηρ </l>
<l n="14">ἑπταμύχου θαλάμοιο πολυσφρήγιστον ὀχῆα </l>
<l n="15">λάινον οὐδὸν ἄμειψε· φιλοστόργῳ δὲ μενοινῇ </l>
<l n="16">ἄστατα ταρβαλέης ἐλελίζετο γούνατα νύμφης· </l>
<l n="17">καὶ παλάμην ῥοδόπηχυν ἑῆς ἀνεκούφισε κούρης <pb/> </l>
<l n="18">δραξαμένη παλάμῃ χιονώδεϊ· καὶ τάχα φαίης </l>
<l n="19">Ἥβην χειρὸς ἔχουσαν ἰδεῖν λευκώλενον Ἥρην. </l>
<l n="20" rend="indent(1)">ἀλλ' ὅτε πορφυρέοισι πέδον στείβουσα πεδίλοις </l>
<l n="21">λοίσθια μαρμαίροντος ἐδύσατο κύκλα μελάθρου, </l>
<l n="22">παρθένον ἀχνυμένην Ἀτλαντιὰς ἵδρυσε νύμφη </l>
<l n="23">εἰς θρόνον εὐποίητον· ἀμοιβαίῳ δὲ καὶ αὐτὴ </l>
<l n="24">ἑζομένη στοιχηδὸν ἐπ' ἀργυροφεγγέι δίφρῳ </l>
<l n="25">ἀγγελίην Κρονίωνος ἀπειθέι πέφραδε κούρῃ, </l>
<l n="26">καί μιν πάντα δίδαξεν, ὅσα βροτοειδέι μορφῇ </l>
<l n="27">ἀλλοφανὴς ἅτε κοῦρος Ὀλύμπιος ἔννεπε κῆρυξ. </l>
<l n="28">παρθενικὴ δ' ἀίουσα πολυπλάγκτους ὑμεναίους </l>
<l n="29">καὶ πόσιν ἀστήρικτον, ὑπωρόφιον μετανάστην, </l>
<l n="30">ξεῖνον ἔχειν ἀπέειπε, καὶ ἐκ Διὸς ὅσσα τοκῆος </l>
<l n="31">ξεινοδόκος Κάδμοιο βιοσσόος ἔννεπεν Ἑρμῆς· </l>
<l n="32">καὶ πόσιν ἤθελε μᾶλλον ὁμόπτολιν, ὥς κεν ἀλύξῃ </l>
<l n="33">συζυγίην φερέοικον ἀδωροδόκων ὑμεναίων· </l>
<l n="34">καὶ παλάμῃ κρατέουσα κατηφέι χεῖρα τιθήνης </l>
<l n="35">δάκρυσι μυδαλέη πολυμεμφέα ῥήξατο φωνήν· </l>
<l n="36" rend="indent(1)">„μῆτερ ἐμή, τί παθοῦσα τεὴν ἠρνήσαο κούρην; </l>
<l n="37">οὕτω σεῖο θύγατρα νεήλυδι φωτὶ συνάπτεις; </l>
<l n="38">ποῖον ἐμοί ποτε δῶρον ὁ ναυτίλος ἐγγυαλίξει; </l>
<l n="39">ἦ ῥά μοι ἕδνα γάμων πρυμνήσια νηὸς ὀπάσσει; <pb/> </l>
<l n="40">οὐκ ἐδάην, φιλότεκνε, τεὴν ὅτι παῖδα φυλάσσεις, </l>
<l n="41">παρθενικὴν λιπόπατριν, ἀλήμονας εἰς ὑμεναίους. </l>
<l n="42">ἄλλοι ἐμοὶ μνηστῆρες ἀρείονές εἰσι πολῖται· </l>
<l n="43">τί χρέος ἦν ἀνάεδνον ἔχειν τινὰ γυμνὸν ἀκοίτην </l>
<l n="44">ἀλλοδαπὸν περίφοιτον, ἀλυσκάζοντα τοκῆα; </l>
<l n="45">ἀλλ' ἐρέεις· Κρονίωνι τεῷ χραίσμησεν ἀκοίτῃ. </l>
<l n="46">πῶς Διὸς οὐ γέρας ἔσχεν Ὀλύμπιον, εἴ περ Ὀλύμπου, </l>
<l n="47">ὡς ἐνέπεις, προμάχιζε, καὶ οὐ Διὸς εὐνέτις Ἥρη </l>
<l n="48">Ζηνὸς ἀοσσητῆρι συνήρμοσε παρθένον Ἥβην; </l>
<l n="49">οὐ χατέει Κάδμοιο τεὸς πόσις ὑψιμέδων Ζεύς· </l>
<l n="50">ἱλήκοι Κρονίδης· ἐψεύσατο θέσκελος Ἑρμῆς </l>
<l n="51">ἀμφὶ Διὸς γενετῆρος· ἐγὼ δ' οὐκ οἶδα πιθέσθαι, </l>
<l n="52">εἰ λίπε θοῦρον Ἄρηα, κυβερνητῆρα κυδοιμοῦ, </l>
<l n="53">καὶ βροτὸν ἄνδρα κάλεσσεν ἑοῦ συνάεθλον ἀγῶνος </l>
<l n="54">ὁ κρατέων κόσμοιο καὶ αἰθέρος. ἆ μέγα θαῦμα, </l>
<l n="55">τοσσατίους Τιτῆνας ἐνεκλήισσε βερέθρῳ, </l>
<l n="56">καὶ Κάδμου χατέεσκεν, ὅπως ἕνα μοῦνον ὀλέσσῃ. </l>
<l n="57">οἶδας ἐμῶν πατέρων διδυμάονα σύγγονον εὐνήν· </l>
<l n="58">Ζεὺς προπάτωρ ἐμὸς ἔσχε κασιγνήτης λέχος Ἥρης </l>
<l n="59">θεσμὸν ἔχων θαλάμων ἐμφύλιον· ἀμφότεροι δὲ </l>
<l n="60">Ἄρης καὶ Κυθέρεια, μιῆς ἐπιβήτορες εὐνῆς, </l>
<l n="61">Ἁρμονίης γενετῆρες, ἑνὸς γεγάασι τοκῆος, <pb/> </l>
<l n="62">δέμνιον ἀμφιέποντες ὁμόγνιον. ὤμοι ἀνάγκης· </l>
<l n="63">γνωταὶ γνωτὸν ἔχουσιν, ἐγὼ λιπόπατριν ἀκοίτην.“ </l>
<l n="64" rend="indent(1)">ὣς φαμένης ἀπένιψε γοήμονος ὄμβρον ὀπωπῆς </l>
<l n="65">μήτηρ ἀσχαλόωσα· διχοστασίῃ δὲ μενοινῆς </l>
<l n="66">Ἁρμονίην ᾤκτειρε, Διὸς δ' ἀλέεινεν ἀπειλήν. </l>
<l n="67" rend="indent(1)">ἀλλὰ περισφίγξασα δέμας φρενοθελγέι κεστῷ, </l>
<l n="68">κερδαλέῳ ζωστῆρι, δολοφράδμων Ἀφροδίτη </l>
<l n="69">καὶ χροῒ δυσαμένη φιλοτήσια φάρεα Πειθοῦς </l>
<l n="70">Ἁρμονίης εὔοδμον ἐδύσατο παρθενεῶνα· </l>
<l n="71">καὶ τύπον οὐρανίοιο μεταλλάξασα προσώπου </l>
<l n="72">Πεισινόῃ δέμας ἶσον ἐίσκετο γείτονι κούρῃ, </l>
<l n="73">Κάδμον ἅ περ ποθέουσα, καὶ ὡς κρυφίῃ τινὶ νούσῳ </l>
<l n="74">λεπταλέον πέμπουσα σέλας χλοάοντι προσώπῳ </l>
<l n="75">ἀμφιπόλους ἔσσευε· παρεδριόωσα δὲ μούνῃ, </l>
<l n="76">οἷά περ αἰδομένη, δολίην ἀνενείκατο φωνήν· </l>
<l n="77" rend="indent(1)">„ὀλβίη, οἷον ἔχεις ἐνὶ δώμασι καλὸν ἀλήτην, </l>
<l n="78">οἷον ἔχεις μνηστῆρα, μακαρτάτη· οἷον ἀκοίτην </l>
<l n="79">ὄψεαι ἱμερόεντα, τὸν οὐ λάχε παρθένος ἄλλη· </l>
<l n="80">ἀτρεκὲς Ἀσσυρίης ἀπὸ πατρίδος αἷμα κομίζει, </l>
<l n="81">ἧχι ῥόος χαρίεντος Ἀδώνιδος· ἱμερόεις γὰρ </l>
<l n="82">ἐκ Λιβάνου νέος οὗτος, ὅπῃ Κυθέρεια χορεύει. <pb/> </l>
<l n="83">ἤλιτον· οὐ τάχα Κάδμον ἐπιχθονίη τέκε γαστήρ, </l>
<l n="84">ἀλλὰ Διὸς γένος ἔσχεν, ἑὴν δ' ἐψεύσατο φύτλην. </l>
<l n="85">οἶδα, πόθεν νέος οὗτος Ὀλύμπιος· εἴ ποτε Μαίῃ </l>
<l n="86">σύγγονον Ἠλέκτρην Τιτήνιος ἤροσεν Ἄτλας, </l>
<l n="87">Ἁρμονίῃ πόσις ἦλθεν ἀνεψιὸς ἄπτερος Ἑρμῆς, </l>
<l n="88">οὐδὲ μάτην Καδμῖλος ἀείδεται· οὐρανίην γὰρ </l>
<l n="89">μορφὴν μοῦνον ἄμειψε καὶ εἰσέτι Κάδμος ἀκούει. </l>
<l n="90">εἰ δὲ πέλει θεὸς ἄλλος ἔχων βροτοειδέα μορφήν, </l>
<l n="91">Ἠμαθίων τάχα Φοῖβον ἑῷ ξείνισσε μελάθρῳ. </l>
<l n="92">παρθένε πασιμέλουσα, μακαρτέρη ἐσσὶ τεκούσης </l>
<l n="93">εἰς πόθον, εἰς ὑμέναιον Ὀλύμπιον· ἆ μέγα θαῦμα, </l>
<l n="94">λάθριος Ἠλέκτρην νυμφεύσατο μητίετα Ζεύς, </l>
<l n="95">ἀμφαδὸν Ἁρμονίην μνηστεύεται αὐτὸς Ἀπόλλων· </l>
<l n="96">ὀλβίη, ἣν ἐπόθησεν ἑκηβόλος· αἴθε καὶ αὐτῆς </l>
<l n="97">Πεισινόης σπεύσειεν ἔχειν ὑμέναιον Ἀπόλλων· </l>
<l n="98">οὐ μὲν ἐγώ ποτε Φοῖβον ἀναίνομαι, οἷά τε Δάφνη, </l>
<l n="99">οὐ νόον Ἁρμονίης μιμήσομαι· ἀλλὰ λιποῦσα </l>
<l n="100">κλῆρον ἐμὸν καὶ δῶμα καὶ οὓς ποθέω γενετῆρας, </l>
<l n="101">ἵξομαι Ἀπόλλωνι συνέμπορος εἰς ὑμεναίους. </l>
<l n="102">μέμνημαί ποτε τοῖον ἐγὼ τύπον· ἡμετέρῳ γὰρ </l>
<l n="103">εἰς δόμον ὀμφήεντα συνεσπομένη γενετῆρι </l>
<l n="104">Πύθιον εἶδον ἄγαλμα, καὶ ὡς νέον εἶδον ἀλήτην, <pb/> </l>
<l n="105">ὠισάμην Φοίβοιο πάλιν βρέτας ἐνθάδε λεύσσειν. </l>
<l n="106">ἀλλ' ἐρέεις, ὅτι Φοῖβος ἔχει χρυσαυγέα μίτρην· </l>
<l n="107">χρύσεος ἔπλετο Κάδμος ὅλον δέμας· ἢν δ' ἐθελήσῃς, </l>
<l n="108">δμῶας ἐμοὺς ἔχε πάντας ἀπείρονας, ἀντὶ δὲ κείνου </l>
<l n="109">χρυσὸν ἐμὸν ξύμπαντα καὶ ἄργυρον ἐγγυαλίξω, </l>
<l n="110">καὶ Τυρίης ὀπάσω βασιλήια πέπλα θαλάσσης </l>
<l n="111">καὶ δόμον, ἢν ἐθέλῃς, πατρώιον· εἰ θέμις εἰπεῖν, </l>
<l n="112">δέχνυσο καὶ γενέτην καὶ μητέρα, δέχνυσο πάσας </l>
<l n="113">ἀμφιπόλους, καὶ μοῦνον ἐμοὶ πόρε τοῦτον ἀκοίτην. </l>
<l n="114">παρθένε, τί τρομέεις; σὺ μὲν εἴαρι ποντοπορήσεις </l>
<l n="115">στεινὸν ὕδωρ πλώουσα, σὺν ἱμερόεντι δὲ Κάδμῳ </l>
<l n="116">Ὠκεανὸν περίμετρον ἐγὼ κατὰ χεῖμα περήσω. </l>
<l n="117">μὴ τρομέοις ἁλὸς οἶδμα βαρύβρομον, ὅττι σαώσει </l>
<l n="118">εἰν ἁλὶ φόρτον Ἔρωτος ἁλὸς θυγάτηρ Ἀφροδίτη. </l>
<l n="119">παρθένε, Κάδμον ἔχεις, μὴ δίζεο θῶκον Ὀλύμπου. </l>
<l n="120">οὐ ποθέω στίλβουσαν Ἐρυθραίην λίθον Ἰνδῶν, </l>
<l n="121">οὐ φυτὸν Ἑσπερίδων παγχρύσεον, οὐδέ με τέρπει </l>
<l n="122">Ἡλιάδων ἤλεκτρον, ὅσον μία νυκτὸς ὀμίχλη, </l>
<l n="123">τῇ ἔνι Πεισινόην προσπτύξεται οὗτος ἀλήτης. </l>
<l n="124">εἰ δὲ γένος μεθέπεις ἐξ Ἄρεος, ἐξ Ἀφροδίτης, </l>
<l n="125">σοὶ γάμον ἄξιον εὗρε γάμων ταμίη σέο μήτηρ. <pb/> </l>
<l n="126">οὔ ποτε τηλίκον ἄνθος ἐσέδρακον· αὐτόματον γὰρ </l>
<l n="127">εἰαρινὸν λειμῶνα φύσις δωρήσατο Κάδμῳ· </l>
<l n="128">εἶδον ἐγὼ παλάμην ῥοδοδάκτυλον, εἶδον ὀπωπὴν </l>
<l n="129">ἡδὺ μέλι στάζουσαν· ἐρωτοτόκου δὲ προσώπου </l>
<l n="130">ὡς ῥόδα φοινίσσουσι παρηίδες, ἀκροφαῆ δὲ </l>
<l n="131">δίχροα χιονέων ἀμαρύσσεται ἴχνια ταρσῶν </l>
<l n="132">μεσσόθι πορφύροντα, καὶ ὡς κρίνον εἰσὶν ἀγοστοί. </l>
<l n="133">καλλείψω πλοκαμῖδας, ὅπως μὴ Φοῖβον ὀρίνω </l>
<l n="134">χροιῇ ὀνειδίζουσα Θεραπναίης ὑακίνθου. </l>
<l n="135">εἴ ποτε δινεύων φρενοτερπέα κύκλον ὀπωπῆς </l>
<l n="136">ὀφθαλμοὺς ἐλέλιζεν, ὅλη σελάγιζε Σελήνη </l>
<l n="137">φέγγεϊ μαρμαίροντι, καὶ εἴ ποτε βόστρυχα σείσας </l>
<l n="138">αὐχένα γυμνὸν ἔθηκεν, ἐφαίνετο Φωσφόρος ἀστήρ. </l>
<l n="139">χείλεα σιγήσαιμι· τὸ δὲ στόμα, πορθμὸν Ἐρώτων, </l>
<l n="140">Πειθὼ ναιετάουσα χέει μελιηδέα φωνήν, </l>
<l n="141">καὶ Χάριτες μεθέπουσιν ὅλον δέμας· ἄκρα δὲ χειρῶν </l>
<l n="142">αἰδέομαι κρίνειν, ἵνα μὴ γάλα λευκὸν ἐλέγξω. </l>
<l n="143">δέχνυσο δειλαίην με συνέστιον· ἠιθέου δὲ </l>
<l n="144">δεξιτερῆς ψαύουσα καὶ ἀμφαφόωσα χιτῶνα </l>
<l n="145">κρυπταδίης εὕροιμι παρήγορα φάρμακα νούσου· </l>
<l n="146">αὐχένα γυμνὸν ἴδοιμι καὶ ἑζομένοιο πιέσσω </l>
<l n="147">δάκτυλον ὡς ἀέκουσα, καὶ ἡμετέρου διὰ κόλπου </l>
<l n="148">τεθναίην ὅτε μοῦνον ἀφειδέα χεῖρα χαλάσσας <pb/> </l>
<l n="149">ἀμφοτέρων θλίψειεν ἐλεύθερον ἄντυγα μαζῶν, </l>
<l n="150">χείλεσιν ἡμετέροισι μεμυκότα χείλεα πήξας, </l>
<l n="151">τέρπων ἀκροτάτοισι φιλήμασιν· ἠίθεον δὲ </l>
<l n="152">εἰσέτι πηχύνουσα καὶ εἰς Ἀχέροντα περήσω </l>
<l n="153">αὐτομάτη, γλυκερὸν δὲ πολυκλαύτῳ παρὰ Λήθῃ </l>
<l n="154">λέξω καὶ φθιμένοισιν ἐμὸν μόρον, ὥς κεν ἐγείρω </l>
<l n="155">οἶκτον ὁμοῦ καὶ ζῆλον ἀθελγέι Περσεφονείῃ· </l>
<l n="156">καὶ Χαρίτων πνείοντα φιλήματα κεῖνα διδάξω </l>
<l n="157">θηλυτέρας δυσέρωτας, ὅσας κτάνεν ἱμερόεν πῦρ, </l>
<l n="158">καὶ νέκυας τελέσω ζηλήμονας, εἰ παρὰ Λήθῃ </l>
<l n="159">εἰς Παφίην μετὰ πότμον ἔτι φθονέουσι γυναῖκες. </l>
<l n="160">ἕσπομαι, ἢν ἐθέλῃς, καὶ ὁμόστολος, οὐ τρομέω δὲ </l>
<l n="161">πλαγκτοσύνην ἀδίδακτον. ἀμείλιχε, γίνεο Κάδμου </l>
<l n="162">κουριδίη παράκοιτις· ἐγὼ θαλαμηπόλος εἴην </l>
<l n="163">ἀμφοτέροις θεράπαινα, καὶ Ἁρμονίῃ καὶ ἀκοίτῃ. </l>
<l n="164">ἀλλὰ πάλιν τρομέω σε, καὶ εἰ κρύπτειν μενεαίνεις, </l>
<l n="165">μή ποτέ σοι διὰ λέκτρα χόλον καὶ ζῆλον ἐγείρω, </l>
<l n="166">ὅττι θεά περ ἐοῦσα καὶ αἰθέρος ὄρχαμος Ἥρη </l>
<l n="167">Ζηνὸς ἐπιχθονίῃσι νόθαις ἀλόχοισι μεγαίρει· </l>
<l n="168">Εὐρώπῃ κεχόλωτο καὶ ἤκαχεν ἄστατον Ἰώ· </l>
<l n="169">οὐδὲ θεὰς μεθέηκε· χολωομένης δὲ τεκούσης </l>
<l n="170">ἤλασεν ὠδίνουσαν Ἄρης ἐγκύμονα Λητώ. </l>
<l n="171">εἰ μὴ ζῆλος ἔχει σε, πόθων ἵνα φάρμακον εὕρω, </l>
<l n="172">ἐς μίαν ἠριγένειαν ἐμοὶ πόρε τοῦτον ἀκοίτην, </l>
<l n="173">ναί, λίτομαι, καὶ νυκτὸς ἕνα δρόμον· εἰ δὲ μεγαίρεις, <pb/> </l>
<l n="174">χειρὶ τεῇ με δάιξον, ὅπως ἄμπαυμα νοήσω </l>
<l n="175">τηλίκον ἀπρήυντον ἀεὶ κατὰ νύκτα καὶ ἠῶ </l>
<l n="176">ἐνδόμυχον μεθέπουσα περὶ φρένα βοσκόμενον πῦρ.“ </l>
<l n="177" rend="indent(1)">εἶπε καὶ Ἁρμονίην φυγοδέμνιον ἤλασε κεστῷ </l>
<l n="178">εἰς πόθον οἰστρήσασα δόλῳ πειθήμονα κούρην. </l>
<l n="179">ἡ δὲ μεταστρέψασα νόον διδυμάονι βουλῇ </l>
<l n="180">ξεῖνον ἔχειν μενέαινε καὶ ἤθελε πατρίδα ναίειν, </l>
<l n="181">καί τινα μῦθον ἔειπεν ἱμασσομένη νόον οἴστρῳ· </l>
<l n="182" rend="indent(1)">„ὤμοι, τίς μετάμειψεν ἐμὴν φρένα; σώζεο, πάτρη, </l>
<l n="183">χαίροις, Ἠμαθίων καὶ πᾶς δόμος· ἄντρα Καβείρων, </l>
<l n="184">χαίρετε, καὶ σκοπιαὶ Κορυβαντίδες· οὐκέτι λεύσσω </l>
<l n="185">μητρῴης Ἑκάτης νυχίην θιασώδεα πεύκην. </l>
<l n="186">σώζεο, παρθενίη, νυμφεύομαι ἡδέι Κάδμῳ· </l>
<l n="187">Ἄρτεμι, μὴ νεμέσα, χαροπῆς ἁλὸς οἶδμα περήσω. </l>
<l n="188">ἀλλ' ἐρέεις, ὅτι πόντος ἀμείλιχος· οὐκ ἀλεγίζω </l>
<l n="189">μαινομένου ῥοθίοιο, συνολλυμένους δὲ δεχέσθω </l>
<l n="190">Ἁρμονίην καὶ Κάδμον ἐμὸν μητρώιον ὕδωρ. </l>
<l n="191">ἕσπομαι ἡβητῆρι γάμους βοόωσα θεάων· </l>
<l n="192">εἰ μὲν ἐς ἀντολίην με φέρει πλώουσαν ἀκοίτης, </l>
<l n="193">ἵμερον Ὠρίωνος ἐς ἠριγένειαν ἐνίψω </l>
<l n="194">καὶ Κεφάλου θαλάμων μιμνήσκομαι· εἰ δέ ποτ' ἔλθω <pb/> </l>
<l n="195">ἐς δύσιν ἀχλυόεσσαν, ἐπ' Ἐνδυμίωνι καὶ αὐτὴ </l>
<l n="196">Λατμιὰς ἶσα παθοῦσα παρηγορέει με Σελήνη.“ </l>
<l n="197" rend="indent(1)">τοῖα νοοπλανέεσσι μεληδόσιν ἤπυε κούρη </l>
<l n="198">ἄσχετος ἱμερόεντι δαϊζομένη νόον οἴστρῳ· </l>
<l n="199">καὶ κινυρῇ ῥαθάμιγγι διαινομένοιο προσώπου </l>
<l n="200">Ἠλέκτρης κύσε χεῖρα καὶ ὄμματα καὶ πόδας ἄκρους </l>
<l n="201">καὶ κεφαλὴν καὶ στέρνα, καὶ Ἠμαθίωνος ὀπωπὴν </l>
<l n="202">χείλεσιν αἰδομένοισι, κασιγνήτου περ ἐόντος, </l>
<l n="203">πάσας δ' ἀμφιπόλους ἠγκάζετο· μυρομένη δὲ </l>
<l n="204">τυκτὰ πολυγλυφέων ἠσπάσσατο κύκλα θυράων </l>
<l n="205">ἄπνοα καὶ κλιντῆρα καὶ ἕρκεα παρθενεῶνος· </l>
<l n="206">πατρῴην δὲ λαβοῦσα κόνιν προσπτύξατο κούρη. </l>
<l n="207" rend="indent(1)">καὶ τότε χειρὸς ἔχουσα θεῶν ὑπὸ μάρτυρι πομπῇ </l>
<l n="208">Ἁρμονίην ἀνάεδνον ὀφειλομένην φέρε Κάδμῳ </l>
<l n="209">Ἠλέκτρη, χυτὸν ὄμβρον ἀποσμήξασα προσώπου. </l>
<l n="210">Κυπριδίην δὲ θύγατρα λαβὼν ἠῷος ὁδίτης </l>
<l n="211">γρηὶ σὺν ἀμφιπόλῳ λίπε δώματα, δῶρον ἀνάσσης </l>
<l n="212">λάτριν ἔχων πομπῆα δι' ἄστεος ἄχρι θαλάσσης. </l>
<l n="213" rend="indent(1)">παρθενικὴν δ' ὁρόωσα παρ' ᾐόνας ὑψόθι πόντου </l>
<l n="214">ξείνῳ ἐφεσπομένην, φλογερῇ ζείουσαν ἀνάγκῃ, </l>
<l n="215">Κύπριδι μεμφομένη φιλοκέρτομος ἴαχε Μήνη· </l>
<l n="216" rend="indent(1)">„Κύπρι, καὶ εἰς σέο τέκνα κορύσσεαι, οὐδὲ καὶ αὐτῆς <pb/> </l>
<l n="217">ὑμετέρης ὠδῖνος ἐφείσατο κέντρον Ἐρώτων; </l>
<l n="218">ἣν τέκες, οὐκ ἐλέαιρες, ἀμείλιχε; καὶ τίνα κούρην </l>
<l n="219">οἰκτείρεις ἑτέρην, ὅτε σὸν γένος ἐς πόθον ἕλκεις; </l>
<l n="220">πλάζεο καὶ σύ, φίλη· Παφίης τέκος, εἰπὲ τεκούσῃ· </l>
<l n="221">’κερτομέει Φαέθων σε, καὶ αἰσχύνει με Σελήνη.’ </l>
<l n="222">Ἁρμονίη, λιπόπατρι δυσίμερε, κάλλιπε Μήνῃ </l>
<l n="223">νυμφίον Ἐνδυμίωνα, καὶ ἄμφεπε Κάδμον ἀλήτην, </l>
<l n="224">τλῆθι φέρειν πόνον ἶσον, ἐρωτοτόκῳ δὲ μερίμνῃ </l>
<l n="225">μνώεο καὶ σὺ καμοῦσα ποθοβλήτοιο Σελήνης.“ </l>
<l n="226" rend="indent(1)">ὣς φαμένης ἑτάρους ὑπὲρ ᾐόνα Κάδμος ἐπείγων </l>
<l n="227">ὁλκάδος ἰθυπόροιο παλίντονα πείσματα λύσας </l>
<l n="228">εἰαρινῷ κόλπωσεν ἀχείμονι λαῖφος ἀήτῃ· </l>
<l n="229">διχθαδίους δὲ κάλωας ἐφαψάμενός τινι γόμφῳ </l>
<l n="230">δουροπαγὲς πόμπευε δι' οἴδματος ἅρμα θαλάσσης, </l>
<l n="231">ἰσάζων ἑκάτερθε νεὼς πόδας· οἷα δὲ Φοῖνιξ, </l>
<l n="232">ναυτιλίης νοέων πατρώιον ἠθάδα τέχνην, </l>
<l n="233">πηδαλίῳ παρέμιμνεν· ἐπὶ πρύμνῃ δὲ καὶ αὐτὴν </l>
<l n="234">Ἁρμονίην ἄψαυστον ὁμόπλοον ἵδρυσε κούρην </l>
<l n="235">νηὸς ἰδὼν ξείνους ἐπιβήτορας, οὓς τότε ναῦται </l>
<l n="236">μισθοφόρους ἐδέχοντο. καὶ ἠρέμα σύμπλοος ἀνὴρ </l>
<l n="237">ἀμφοτέρους ὁρόων ἐκεράσσατο θαύματι φωνήν· </l>
<l n="238" rend="indent(1)">„αὐτὸς Ἔρως πέλεν οὗτος ὁ ναυτίλος· οὐ νέμεσις γὰρ </l>
<l n="239">υἷα τεκεῖν πλωτῆρα θαλασσαίην Ἀφροδίτην· </l>
<l n="240">ἀλλὰ βέλος καὶ τόξον ἔχει καὶ πυρσὸν ἀείρει </l>
<l n="241">βαιὸς Ἔρως πτερύγεσσι κεκασμένος· εἰσορόω δὲ ... <pb/> </l>
<l n="242">ὁλκάδα Σιδονίην. δολόεις τάχα φώριος Ἄρης </l>
<l n="243">ἕζεται ἐν πρύμνῃσιν ἔσω Λιβάνοιο κομίζων </l>
<l n="244">ἑσπερίην πλώουσαν ἀπὸ Θρῄκης Ἀφροδίτην. </l>
<l n="245">ἵλαθι, μῆτερ Ἔρωτος, ἀκυμάντῳ δὲ γαλήνῃ </l>
<l n="246">πέμπε μοι ἴκμενον οὖρον ἀχείμονι μητρὶ θαλάσσῃ.“ </l>
<l n="247" rend="indent(1)">τοῖον ἔπος λαθραῖον ὁμόπλοος ἔννεπεν ἀνὴρ </l>
<l n="248">λοξὸς ἐς Ἁρμονίην ἀντώπιον ὄμμα τιταίνων. </l>
<l n="249" rend="indent(1)">καὶ πλόον ἤνυσε Κάδμος ἐς Ἑλλάδα, Φοιβάδος ὀμφῆς </l>
<l n="250">οἶστρον ἔχων πραπίδεσσι, Διὸς δέ οἱ αἰὲν ἐπείγων </l>
<l n="251">ἔνθεος ἀπλανέεσσιν ἐπέτρεχε μῦθος ἀκουαῖς. </l>
<l n="252">ἔνθα Πανελλήνεσσι νεώτερα δῶρα τιταίνων </l>
<l n="253">ἀρχεκάκου Δαναοῖο φερέσβιον ἔκρυφε τέχνην, </l>
<l n="254">ὑδροφόρου Δαναοῖο· τί γὰρ πλέον εὗρεν Ἀχαιοῖς, </l>
<l n="255">εἴ ποτε χαλκείῃσι πεδοσκαφέεσσι μακέλλαις </l>
<l n="256">χάσματος οὐδαίοιο χυτὸν κενεῶνα κολάψας </l>
<l n="257">δίψιον Ἄργος ἔπαυσε, κονιομένοις δὲ πολίταις </l>
<l n="258">ὑγρὰ ποδῶν ἐπίβαθρα πόρεν, ξεινήιον ὕδωρ, </l>
<l n="259">ἐκ βυθίων λαγόνων ὀλίγον ῥόον; αὐτὰρ ὁ πάσῃ </l>
<l n="260">Ἑλλάδι φωνήεντα καὶ ἔμφρονα δῶρα κομίζων </l>
<l n="261">γλώσσης ὄργανα τεῦξεν ὁμόθροα, συμφυέος δὲ </l>
<l n="262">ἁρμονίης στοιχηδὸν ἐς ἄζυγα σύζυγα μίξας </l>
<l n="263">γραπτὸν ἀσιγήτοιο τύπον τορνώσατο σιγῆς, </l>
<l n="264">πάτρια θεσπεσίης δεδαημένος ὄργια τέχνης, </l>
<l n="265">Αἰγυπτίης σοφίης, μετανάστιος ἦμος Ἀγήνωρ </l>
<l n="266">Μέμφιδος ἐνναέτης ἑκατόμπυλον ᾤκισε Θήβην· <pb/> </l>
<l n="267">καὶ ζαθέων ἄρρητον ἀμελγόμενος γάλα βίβλων, </l>
<l n="268">χειρὸς ὀπισθοπόροιο χαράγματα λοξὰ χαράσσων </l>
<l n="269">ἔγραφεν ἀγκύλα κύκλα· καὶ Αἰγυπτίου Διονύσου </l>
<l n="270">εὔια φοιτητῆρος Ὀσίριδος ὄργια φαίνων </l>
<l n="271">μύστιδος ἐννυχίας τελετὰς ἐδιδάσκετο τέχνης, </l>
<l n="272">καὶ κρυφίῃ μάγον ὕμνον ἀνέκλαγε θυιάδι φωνῇ </l>
<l n="273">λεπτὸν ἔχων ὀλόλυγμα· λιθοξοάνοιο δὲ νηοῦ </l>
<l n="274">γλυπτὰ βαθυνομένῳ κεχαραγμένα δαίδαλα τοίχῳ </l>
<l n="275">κουρίζων δεδάηκε· πολυφράστῳ δὲ μενοινῇ </l>
<l n="276">μετρήσας φλογόεσσαν ἀνηρίθμων ἴτυν ἄστρων </l>
<l n="277">καὶ δρόμον Ἠελίοιο μαθὼν καὶ μέτρον ἀρούρης, </l>
<l n="278">χειρὸς ἐυστροφάλιγγος ὁμόπλοκα δάκτυλα κάμψας, </l>
<l n="279">ἄστατα κύκλα νόησε παλιννόστοιο Σελήνης, </l>
<l n="280">πῶς τρισσαῖς ἑλίκεσσι μετάτροπον εἶδος ἀμείβει, </l>
<l n="281">ἀμφιφαής, διχόμηνις, ὅλῳ στίλβουσα προσώπῳ, </l>
<l n="282">πῶς δὲ συναπτομένη καὶ ἀπόρρυτος ἄρσενι πυρσῷ </l>
<l n="283">Ἠελίου γενετῆρος ἀμήτορι τίκτεται αἴγλῃ, </l>
<l n="284">πατρὸς ὑποκλέπτουσα παλιμφυὲς αὐτόγονον πῦρ. </l>
<l n="285" rend="indent(1)">τοῖος ἔην· καὶ κραιπνὸς Ἀχαιίδος ἄστεα βαίνων </l>
<l n="286">ναυτιλίην μεθέηκε· σὺν Ἁρμονίῃ δὲ κομίζων </l>
<l n="287">ἐσμὸν ἁλιπλανέων ἑτάρων χερσαῖον ὁδίτην </l>
<l n="288">ἅρμασιν ἱππείοισι καὶ ἀχθοφόροισιν ἁμάξαις </l>
<l n="289">μαντῴοις ἀδύτοισιν ἐπέστιχεν· ἔνθα κιχήσας </l>
<l n="290">Δελφὸν ἀσιγήτοιο μεσόμφαλον ἄξονα Πυθοῦς <pb/> </l>
<l n="291">μαντοσύνην ἐρέεινε, καὶ ἔμπνοα Πύθιος ἄξων </l>
<l n="292">κύκλον ἐπ' αὐτοβόητον ἐθέσπισε κοιλάδι φωνῇ· </l>
<l n="293" rend="indent(1)">„Κάδμε, μάτην, περίφοιτε, πολυπλανὲς ἴχνος ἑλίσσεις· </l>
<l n="294">μαστεύεις τινὰ ταῦρον, ὃν οὐ βοέη τέκε γαστήρ, </l>
<l n="295">μαστεύεις τινὰ ταῦρον, ὃν οὐ βροτὸς οἶδε κιχῆσαι· </l>
<l n="296">Ἀσσυρίην ἀπόειπε, τεῆς δ' ἡγήτορα πομπῆς </l>
<l n="297">ἄμφεπε βοῦν χθονίην, μὴ δίζεο ταῦρον Ὀλύμπου· </l>
<l n="298">νυμφίον Εὐρώπης οὐ βουκόλος οἶδεν ἐλαύνειν· </l>
<l n="299">οὐ νομόν, οὐ λειμῶνα μετέρχεται, οὔ τινι κέντρῳ </l>
<l n="300">πείθεται, οὐ μάστιγι κελεύεται· οἶδεν ἀείρειν </l>
<l n="301">Κύπριδος ἁβρὰ λέπαδνα καὶ οὐ ζυγόδεσμον ἀρότρων, </l>
<l n="302">αὐχένα μοῦνον Ἔρωτι καὶ οὐ Δήμητρι τιταίνει. </l>
<l n="303">ἀλλὰ πόθον Τυρίοιο τεοῦ γενετῆρος ἐάσσας </l>
<l n="304">μίμνε παρ' ἀλλοδαποῖσι, καὶ Αἰγυπτίης σέο Θήβης </l>
<l n="305">πατρίδος ἄστυ πόλισσον ἐπώνυμον, ἧχι πεσοῦσα </l>
<l n="306">εὐνήσει βαρύγουνον ἑὸν πόδα δαιμονίη βοῦς.“ </l>
<l n="307" rend="indent(1)">ὣς φάμενος τριπόδων ἐπεκοίμισε θυιάδα φωνήν, </l>
<l n="308">καὶ ῥία Παρνησσοῖο τινάσσετο Φοιβάδος ἠχοῦς </l>
<l n="309">γείτονος εἰσαΐοντα, καὶ ὀμφήεντι ῥεέθρῳ </l>
<l n="310">Κασταλίης πάφλαζε νοήμονος ἔνθεον ὕδωρ. <pb/> </l>
<l n="311">εἶπε θεός· καὶ Κάδμος ἐχάζετο καὶ παρὰ νηῷ </l>
<l n="312">βοῦν ἴδε, νισομένῃ δὲ συνέστιχεν· ἑσπόμενοι δὲ </l>
<l n="313">ἀνέρες ἀπλάγκτοιο βοὸς βραδυπειθέι χηλῇ </l>
<l n="314">φειδομένην ἰσόμετρον ἐποιήσαντο πορείην </l>
<l n="315">ὀτρηροὶ θεράποντες· ὅθεν τότε Κάδμος ὁδεύων </l>
<l n="316">ἱερὸν ἔδρακε χῶρον ἐπόψιον, ἧχι νοήσας </l>
<l n="317">Πύθιος ἐννεάκυκλον ὀρειάδος ὁλκὸν ἀκάνθης </l>
<l n="318">εὔνασε Κιρραίης θανατηφόρον ἰὸν ἐχίδνης. </l>
<l n="319">Παρνησσοῦ δὲ κάρηνα λιπὼν μετανάστιος ἀνὴρ </l>
<l n="320">Δαυλίδος ἔστιχεν οὖδας ὁμούριον, ἔνθεν ἀκούω </l>
<l n="321">σιγαλέης λάλον εἷμα δυσηλακάτου Φιλομήλης, </l>
<l n="322">Τηρεὺς ἣν ἐμίαινεν, ὅτε ζυγίη φύγεν Ἥρη </l>
<l n="323">συζυγίην ἀχόρευτον ὀρεσσαύλων ὑμεναίων, </l>
<l n="324">κούρη δ' ἀστορέεσσιν ἐπεστενάχιζε χαμεύναις </l>
<l n="325">εἰνοδίου θαλάμοιο, λιπογλώσσοιο δὲ κούρης </l>
<l n="326">μυρομένης Θρήισσαν ἀναγκαίην ἀφροδίτην </l>
<l n="327">δάκρυσι μιμηλοῖσι λιπόθροος ἔστενεν Ἠχώ, </l>
<l n="328">παρθενικὴν φυγόδεμνον ὀδυρομένη Φιλομήλην, </l>
<l n="329">ὁππότε φοινήεντι μεμιγμένον αἵματος ὁλκῷ </l>
<l n="330">γλώσσης ἀρτιτόμοιο συνέβλυεν αἷμα κορείης· <pb/> </l>
<l n="331">καὶ Τιτυοῦ πόλιν εἶδεν, ὅπῃ θρασὺς υἱὸς ἀρούρης </l>
<l n="332">ἄλσεα καλλιπέτηλα διαστείχων Πανοπῆος </l>
<l n="333">ἁγνὰ βιαζομένης ἀνεσείρασε φάρεα Λητοῦς· </l>
<l n="334">καὶ ποδὸς ἴχνος ἔθηκε Ταναγραίῳ κενεῶνι, </l>
<l n="335">ἐκ δὲ Κορωνείης Ἁλιάρτιον οὖδας ἀμείβων </l>
<l n="336">Θεσπιέων τε πόληα βαθυκνήμους τε Πλαταιὰς </l>
<l n="337">Ἀονίης σχεδὸν ἦλθε πέδον Βοιωτὸν ὁδεύων, </l>
<l n="338">ἧχί ποτ' Ὠρίωνα, δυσίμερον υἱέα γαίης, </l>
<l n="339">σκορπίος, ἀστόργοιο βοηθόος Ἰοχεαίρης, </l>
<l n="340">τηλίκον ἐπρήνιξεν, ἀνυμφεύτοιο θεαίνης </l>
<l n="341">ἀκροτάτην ἔτι πέζαν ἀναστείλαντα χιτῶνος, </l>
<l n="342">ὁ βραδὺς ἑρπύζων, χθόνιον τέρας, ἀντιβίου δὲ </l>
<l n="343">ταρσὰ χαλαζήεντι τυχὼν ἐχαράξατο κέντρῳ. </l>
<l n="344">καὶ γαίης ἐπέβη Χαιρωνίδος, ἔνθα κονίην </l>
<l n="345">ἀργυφέην τέμνουσα βοὸς λευκαίνετο χηλή, </l>
<l n="346">καὶ κραναῆς μεθέπων πολυκαμπέα κύκλα πορείης </l>
<l n="347">λευκὰ κονιομένων ἀπεσείσατο λύματα ταρσῶν. </l>
<l n="348">καὶ βοὸς ὀμφήεσσα χαμευνάδος ὤκλασε χηλὴ </l>
<l n="349">ἄστεος ἐσσομένοιο προάγγελος. ἀλλ' ὅτε Κάδμῳ </l>
<l n="350">Πύθιον οὐδαίης ἐτελείετο θέσφατον ἠχοῦς, </l>
<l n="351">βοῦν ἱερὴν θυόεντι διαστήσας παρὰ βωμῷ <pb/> </l>
<l n="352">δίζετο πηγαίων ὑδάτων χύσιν, ὄφρα καθήρῃ </l>
<l n="353">μαντιπόλους ἕο χεῖρας, ἐπισπείσῃ δὲ θυηλαῖς </l>
<l n="354">ἁγνὸν ὕδωρ· οὔ πω γὰρ ἐν οἰνοφύτοισιν ἀλωαῖς </l>
<l n="355">ἁβρὸς ἀεξομένης ἀνεφαίνετο καρπὸς ὀπώρης. </l>
<l n="356">καὶ πόδας ἐστήριξε δρακοντοβότῳ παρὰ Δίρκῃ· </l>
<l n="357">στῆ δὲ ταφών, ὅθι λοξὰ φανεὶς ὀφιώδεϊ δεσμῷ </l>
<l n="358">Ἄρεος αἰολόνωτος ὄφις μιτρώσατο πηγήν, </l>
<l n="359">καὶ στρατὸν ἐπτοίησεν, ὅσος πολὺς ἕσπετο Κάδμῳ, </l>
<l n="360">τὸν μὲν ὑπὸ στέρνοισι δακὼν χαροποῖσι γενείοις, </l>
<l n="361">τὸν δὲ δαφοινήεντι τυχὼν ἐχάραξεν ὀδόντι, </l>
<l n="362">ἄλλου μαρναμένοιο βιοσσόον ἧπαρ ἀμύξας </l>
<l n="363">θῆκε νέκυν· ψαφαρὴ δὲ κατ' αὐχένος ἔρρεε χαίτη </l>
<l n="364">αὐτομάτη, πλαδαροῖο διειλυθεῖσα καρήνου· </l>
<l n="377">ἄλλον ἀνεπτοίησε θορὼν ὑπὲρ ἄντυγα κόρσης </l>
<l n="378">ἀνδρομέης, ἑτέρου δὲ διέτρεχεν ἀνθερεῶνος </l>
<l n="379">ἄσχετος, ἰοβόλῳ δὲ βαλὼν ὀφθαλμὸν ἐέρσῃ </l>
<l n="380">μαρμαρέην ἤχλυσε μεμυκότος ὄμματος αἴγλην· </l>
<l n="381">ἄλλου ταρσὸν ἔμαρψε, χαρασσόμενον δὲ γενείῳ </l>
<l n="382">εἶχε δακών, καὶ χλωρὸν ἀνήρυγεν ἀφρὸν ὀδόντων </l>
<l n="383">εἰς δέμας ἠιθέοιο, πελιδναίῳ δὲ σιδήρῳ </l>
<l n="384">ἰσοφυὴς χλοάοντι διεψύχθη δέμας ἰῷ· </l>
<l n="385">ἄλλου φυσιόωντος ὑπὸ πληγῇσι γενείων </l>
<l n="386">ἀσταθέες μήνιγγες ἐκυμαίνοντο καρήνου <pb/> </l>
<l n="387">δήγματι φαρμακόεντι, δι' ἐγκεφάλου δὲ χυθέντος </l>
<l n="388">μυδαλέῳ μυκτῆρι κατάσσυτος ἔρρεεν ἰχώρ. </l>
<l n="365">καὶ ταχὺς ἀμφιέλικτος ἐπὶ κνήμῃσιν ἀνέρπων </l>
<l n="366">Κάδμον ἀπειλητῆρι δράκων ἐζώσατο δεσμῷ, </l>
<l n="367">καὶ δέμας ὀρθώσας μελέων ἐπιβήτορι παλμῷ </l>
<l n="368">ταυρείης περίκυκλον ἐς ὀμφαλὸν ἆλτο βοείης· </l>
<l n="369">καὶ σκολιαῖς ἑλίκεσσι πόδας μιτρούμενος ἀνὴρ </l>
<l n="370">ὁλκαίῃ βαρύδεσμος ἐχιδναίῃ κάμε σειρῇ, </l>
<l n="371">φόρτον ἔχων δασπλῆτα· βαρυνόμενον δὲ φορῆα </l>
<l n="372">ὄρθιον ἑστηῶτα κατέσπασεν εἰς πέδον ἕλκων, </l>
<l n="373">καὶ στόμα πικρὸν ἔλυσε, δυσηλεγέος δὲ χανόντος </l>
<l n="374">φοίνιος ὠμοβόρου πυλεὼν εὐρύνετο λαιμοῦ, </l>
<l n="375">καὶ κεφαλὴν δόχμωσε, τινασσομένου δὲ καρήνου </l>
<l n="376">ὑψιτενὴς ἐλέλικτο μέσος κυρτούμενος αὐχήν. </l>
<l n="389" rend="indent(1)">ἀλλ' ὅτε Κάδμος ἔκαμνε, τότε σχεδὸν ἦλθεν Ἀθήνη </l>
<l n="390">ἐσσομένης δονέουσα προάγγελον αἰγίδα νίκης </l>
<l n="391">Γοργείῳ κομόωσαν ἐχιδνήεντι καρήνῳ, </l>
<l n="392">καί οἱ ἀτυζομένῳ λαοσσόος ἴαχε δαίμων· </l>
<l n="393" rend="indent(1)">„Κάδμε, Γιγαντοφόνοιο Διὸς συνάεθλε κυδοιμοῦ, </l>
<l n="394">δειμαίνεις ἕνα μοῦνον ἰδὼν ὄφιν; ἐν δὲ κυδοιμοῖς </l>
<l n="395">σοὶ πίσυνος Τυφῶνα κατεπρήνιξε Κρονίων </l>
<l n="396">τοσσατίοις κομόωντα δρακοντείοισι καρήνοις. </l>
<l n="397">παύεο θηρείων τρομέων συριγμὸν ὀδόντων· <pb/> </l>
<l n="398">Παλλὰς ἐποτρύνει σε, καὶ οὐ φονίῃ παρὰ Δίρκῃ </l>
<l n="399">ῥύσεται ἑρπηστῆρα φυλάκτορα χάλκεος Ἄρης. </l>
<l n="400">ἀλλὰ καταφθιμένοιο λαβὼν δασπλῆτας ὀδόντας </l>
<l n="401">θηρὸς ἐχιδνήεντι περισπείρας χθόνα καρπῷ </l>
<l n="402">κεῖρε Γιγαντείης ὀφιώδεα λήια χάρμης, </l>
<l n="403">Γηγενέων δὲ φάλαγγας ἑνὶ ξύνωσον ὀλέθρῳ </l>
<l n="404">πέντε λιπὼν ζώοντας· ἐπεσσομένῃσι δὲ Θήβαις </l>
<l n="405">σπαρτῶν ἀγλαόκαρπος ἀνασταχύοιτο γενέθλη.“ </l>
<l n="406" rend="indent(1)">ὣς φαμένη θάρσυνε τεθηπότα Κάδμον Ἀθήνη, </l>
<l n="407">καὶ βαθὺν ἠνεμόεντι κατέγραφεν ἠέρα ταρσῷ, </l>
<l n="408">δυσαμένη Διὸς οἶκον. ὁ δὲ τραφερῇ παρὰ βώλῳ </l>
<l n="409">μάρμαρον εὐρυάλωος ἐύτροχον οὖρον ἀρούρης </l>
<l n="410">ἵστατο κουφίζων κραναὸν βέλος, ἰθυπόρῳ δὲ </l>
<l n="411">ἄκρα δρακοντείοιο καρήατος ἔθλασε πέτρῳ· </l>
<l n="412">θηγαλέην δὲ μάχαιραν ἐρυσσάμενος παρὰ μηροῦ </l>
<l n="413">αὐχένα θηρὸς ἔτεμνεν· ἀπαμηθεῖσα δὲ κόρση </l>
<l n="414">σώματος ἐκτὸς ἔμιμνε, κυλινδομένη δὲ κονίῃ </l>
<l n="415">ἠθάδα κύκλον ἕλισσε παλίλλυτον ἄστατος οὐρή, </l>
<l n="416">καὶ δαπέδῳ τετάνυστο δράκων νέκυς. ἀμφὶ δὲ νεκρῷ </l>
<l n="417">θοῦρος Ἄρης βαρύμηνις ἀνέκραγε· χωομένου δὲ </l>
<l n="418">Κάδμος ἀμειβομένων μελέων ἑλικώδεϊ μορφῇ </l>
<l n="419">ἀλλοφυὴς ἤμελλε παρ' Ἰλλυρίδος σφυρὰ γαίης </l>
<l n="420">ξεῖνον ἔχειν ἴνδαλμα δρακοντείοιο προσώπου. <pb/> </l>
<l n="421">ἀλλὰ τὰ μὲν πέπρωτο μετὰ χρόνον. αὐτὰρ ὁ μέσσῃ </l>
<l n="422">χαλκείῃ κυνέῃ συνελέξατο καρπὸν ὀλέθρου, </l>
<l n="423">θηρείων γενύων βλοσυρὸν θέρος· ἐνδαπίης δὲ </l>
<l n="424">Παλλάδος ὑβὸν ἄροτρον ἀπ' ὀργάδος εἰς χθόνα σύρων </l>
<l n="425">καὶ χαροπῆς ἀρόσας πολεμητόκον αὔλακα γαίης </l>
<l n="426">ἰοβόλων ἔσπειρε πολύστιχον ὄγμον ὀδόντων. </l>
<l n="427">καὶ στάχυς αὐτολόχευτος ἀνηέξητο Γιγάντων, </l>
<l n="428">ὧν ὁ μὲν ὑψικάρηνος ἀνέδραμεν ἄκρα τιταίνων </l>
<l n="429">στήθεος εὐθώρηκος, ὁ δὲ προθορόντι καρήνῳ </l>
<l n="430">φρικτὸν ἀνοιγομένης ὑπερέσχεθεν ὦμον ἀρούρης· </l>
<l n="431">ἄλλος ἄνω προὔκυψεν ἐς ὀμφαλόν, ὃς δ' ἐπὶ γαίῃ </l>
<l n="432">ἡμιτελὴς ἀνέτελλε πεδοτρεφὲς ὅπλον ἀείρων· </l>
<l n="433">ἄλλος ὑπερκύπτοντα λόφον προβλῆτα τιταίνων </l>
<l n="434">οὔ πω στέρνον ἔφαινε, καὶ εἰσέτι μητρὸς ἀνέρπων </l>
<l n="435">ἐκ λαγόνων κατὰ βαιὸν ἀταρβέι μάρνατο Κάδμῳ </l>
<l n="436">τεύχεσιν αὐτοφύτοις κεκορυθμένος· ἆ μέγα θαῦμα, </l>
<l n="437">ὥπλισεν Εἰλείθυια, τὸν οὐ μαιώσατο μήτηρ· </l>
<l n="438">καί τις ἀνηκόντιζεν ὁμόγνιον ἔγχος ἀφάσσων </l>
<l n="439">ἡμιφανής, ὁ δὲ κοῦφος ὅλον δέμας εἰς φάος ἕλκων </l>
<l n="440">ἄκρα ποδῶν ἀτέλεστα πεπηγότα λεῖπεν ἀρούρῃ. </l>
<l n="441" rend="indent(1)">οὐ μὲν ἐφημοσύνης ἐπελήσατο Κάδμος Ἀθήνης, </l>
<l n="442">ἀλλὰ παλιμφυέων καλάμην ἤμησε Γιγάντων, <pb/> </l>
<l n="443">τὸν μὲν ὑπὲρ μαζοῖο βαλὼν ἀνεμώδεϊ λόγχῃ, </l>
<l n="444">τὸν δὲ κατὰ κληῖδα παρὰ πλατὺν αὐχένα τύψας </l>
<l n="445">ὀστέα λαχνήεντος ἀνέσχισεν ἀνθερεῶνος· </l>
<l n="446">ἄλλον ἀκοντιστῆρι βαλὼν ἐχαράξατο πέτρῳ </l>
<l n="447">γαστέρος ἄχρι φανέντα· καὶ αἵματος αἰνογιγάντων </l>
<l n="448">ἐκχυμένου ποταμηδὸν Ἄρης ὠλίσθανε λύθρῳ </l>
<l n="449">φοινίξας ἑὰ γυῖα, παρισταμένης δὲ κυδοιμῷ </l>
<l n="450">πορφυρέῃ ῥαθάμιγγι χιτὼν ἐρυθαίνετο Νίκης. </l>
<l n="451">ἄλλου μαρναμένοιο παρ' ἰσχίον ἄορι τύψας </l>
<l n="452">συμφυέος διέκερσε σὺν ἰξύι νῶτα βοείης. </l>
<l n="453">καὶ φόνος ἄσπετος ἔσκε· δαϊζομένων δὲ Γιγάντων </l>
<l n="454">λοίγιος αἱμαλέης ἀνεκήκιεν αὐλὸς ἐέρσης </l>
<l n="455">ἄορι θεινομένων. ὁ δὲ Παλλάδος ἔμφρονι βουλῇ </l>
<l n="456">Γηγενέων τινὰ πέτρον ἐπῃώρησε καρήνῳ· </l>
<l n="457">οἱ δὲ δαφοινήεντι πόθῳ μεθύοντες ἐνυοῦς </l>
<l n="458">ἄρεϊ βακχεύθησαν, ὁμογνήτῳ δὲ σιδήρῳ </l>
<l n="459">ἀλλήλων ὀλετῆρες ἐτυμβεύοντο κονίῃ. </l>
<l n="460">ἄλλῳ δ' ἄλλος ἔριζεν· ἐρευθιόωντι δὲ λύθρῳ </l>
<l n="461">στικτὰ διαινομένης ἐμελαίνετο νῶτα βοείης </l>
<l n="462">Γηγενέος κταμένοιο· κατουδαίης δὲ μαχαίρης </l>
<l n="463">γνωτοφόνῳ γλωχῖνι δαΐζετο καρπὸς ἀρούρης. <pb/> </l>
</div>
<div type="Book" n="5">
<l n="t1"><label type="head">ΔΙΟΝΥΣΙΑΚΩΝ ΠΕΜΠΤΟΝ.</label> </l>
<l n="1" rend="indent(1)">Ἀλλ' ὅτε δὴ πολέμων ὀφιώδεα λήια κείρων </l>
<l n="2">Κάδμος ὀδοντοφύτων καλάμην ἤμησε Γιγάντων, </l>
<l n="3">σπένδων λύθρον Ἄρηι θαλύσια δηιοτῆτος, </l>
<l n="4">φαιδρύνας ἑὰ γυῖα δρακοντοβότῳ παρὰ Δίρκῃ </l>
<l n="5">Δελφίδα βοῦν ἱέρευσε θεοδμήτων ἐπὶ βωμῶν, </l>
<l n="6">Παλλάδι καλὸν ἄγαλμα. καταρχομένου δὲ θυηλὰς </l>
<l n="7">δίζυγες ἔνθα καὶ ἔνθα περιρραίνοντο κεραῖαι </l>
<l n="8">οὐλοχύταις· ὁ δὲ γυμνὸν ἑλὼν παρὰ γείτονι μηρῷ </l>
<l n="9">φάσγανον Ἀσσυρίοιο παρήορον ἐκ τελαμῶνος </l>
<l n="10">ἀκροτάτην τρίχα τάμνε τανυρρίνοιο καρήνου </l>
<l n="11">ἄορι κωπήεντι· Θεοκλύμενος δὲ κεραίης </l>
<l n="12">δραξάμενος μόσχοιο παλίντονον εἴρυσε δειρήν, </l>
<l n="13">αὐχενίους δὲ τένοντας ἀπηλοίησε Θυέστης </l>
<l n="14">ἀμφιτόμῳ βουπλῆγι, καὶ αἱμαλέῳ βοὸς ὁλκῷ </l>
<l n="15">λάινος Ὀγκαίης ἐρυθαίνετο βωμὸς Ἀθήνης, <pb/> </l>
<l n="16">καὶ βοέου κερόεντος ἀρασσομένοιο μετώπου </l>
<l n="17">πρηνὴς μόσχος ἔπιπτε· δαϊζομένης δὲ σιδήρῳ </l>
<l n="18">πλευρὰ διατμήξαντες ἐμιστύλλοντο μαχαίρῃ, </l>
<l n="19">καὶ βοέην τρηχεῖαν ἐγυμνώσαντο καλύπτρην </l>
<l n="20">ἐκταδίην· ὁ δὲ φαιδρὸν ἐπὶ χθονὶ φᾶρος ἑλίξας </l>
<l n="21">αὐτὸς ἄναξ πεπόνητο, καὶ εὐφυέων κρέα μηρῶν </l>
<l n="22">ὠμὰ διατμήξας ἐκαλύψατο δίζυγι δημῷ </l>
<l n="23">μιστύλλων κατὰ βαιόν, ἐπ' ἀνθρακιῇ δὲ τανύσσας </l>
<l n="24">σπλάγχνα σιδηρείοισι πεπαρμένα μακρὰ κορύμβοις </l>
<l n="25">εἴρυσεν, ὀπτήσας ἁπαλῷ πυρί· μεσσοπαγῆ δὲ </l>
<l n="26">ἀκροπόρῳ στοιχηδὸν ἄγων τετορημένα χαλκῷ </l>
<l n="27">ἀνθοκόμου κατέθηκε χαμαιζήλοιο τραπέζης </l>
<l n="28">δαιτρός, ἐπασσυτέρους ὀβελοὺς ζείοντας ἀείρας. </l>
<l n="29">καὶ θυόεις ἐλέλικτο δι' ἠέρος ἀτμὸς ἀλήτης </l>
<l n="30">Ἀσσυρίης λιβάνοιο. τελειομένης δὲ θυηλῆς </l>
<l n="31">δεῖπνον ἔην, καὶ Κάδμος ἑλὼν ἐπένειμεν ἑκάστῳ </l>
<l n="32">κεκριμένης ὀρέγων ἰσοελκέα μοῖραν ἐδωδῆς. </l>
<l n="33">δαιτυμόνων δὲ φάλαγγες ἐπ' εὐκύκλοιο τραπέζης </l>
<l n="34">εἰλαπίνης ἀπέθεντο πόθον κεκορηότι θυμῷ. </l>
<l n="35" rend="indent(1)">οὐδὲ δρακοντοφόνῳ καμάτων τέλος ἔπλετο Κάδμῳ, </l>
<l n="36">ἀλλὰ μεθ' ἑρπηστῆρα, μετ' ἄγρια φῦλα Γιγάντων, </l>
<l n="37">Ἐκτήνων προμάχοισι καὶ Ἄονι μάρνατο λαῷ <pb/> </l>
<l n="38">βάρβαρον ἀμώων στάχυν Ἄρεος, ἀγχιπόροις δὲ </l>
<l n="39">ἔχραε Τεμμίκεσσι· καλεσσαμένῳ δὲ μαχητὰς </l>
<l n="40">ποικίλος ἐσμὸς ἵκανε περικτιόνων ἐπικούρων. </l>
<l n="41">καὶ διδύμαις στρατιῇσιν Ἔρις ξύνωσεν ἐνυὼ </l>
<l n="42">φύλοπιν ὠδίνουσα· συνερχομένων δὲ κυδοιμῷ </l>
<l n="43">τόξον ἐκυκλώθη, δόρυ πάλλετο, σείετο πήληξ, </l>
<l n="44">καὶ βέλος ἐρροίζησεν, ἐπ' ὀμφαλόεντι δὲ κύκλῳ </l>
<l n="45">βαλλομένη μυλόεντι λίθῳ σμαράγησε βοείη. </l>
<l n="46">καὶ κταμένων ῥέεν αἷμα· πολὺς δ' ἐπὶ φορβάδι γαίῃ </l>
<l n="47">ἡμιθανὴς προκάρηνος ἀνὴρ κεκύλιστο κονίῃ. </l>
<l n="48">καὶ στρατὸς ἀντιβίων ἱκέτης ἐκλίνετο Κάδμῳ· </l>
<l n="49">λῦτο δ' ἀγών. φονίην δὲ μετὰ στροφάλιγγα κυδοιμοῦ </l>
<l n="50">Κάδμος ἀπυργώτοιο θεμείλια πήγνυε Θήβης. </l>
<l n="51" rend="indent(1)">πολλαὶ δ' ἔνθα καὶ ἔνθα μεριζομένων κενεώνων </l>
<l n="52">αὔλακες ἐτμήγοντο, πολυσχιδέων δὲ κελεύθων </l>
<l n="53">ἕδρανα καρχαρόδοντι βοῶν κεχάρακτο σιδήρῳ· </l>
<l n="54">πολλαὶ δ' ἀντιπόρων ἀνέμων τετράζυγι κόσμῳ </l>
<l n="55">γειομόρων σπάρτοισιν ἐμετρήθησαν ἀγυιαί. </l>
<l n="56">καὶ πόλις Ἀονίη Τυρίης ποικίλλετο τέχνης </l>
<l n="57">κάλλεϊ λαϊνέῳ· καὶ ἐποίπνυεν ἄλλος ἐπ' ἄλλῳ </l>
<l n="58">γειοτόμῳ γλωχῖνι ταμὼν ἑτερόχροα πέτρην </l>
<l n="59">ἐργατίνης Βοιωτὸν ὑπὸ κλέτας, ἣν παρὰ λόχμῃ <pb/> </l>
<l n="60">Τευμησσοῦ δρυόεντος ἐμαιώσαντο κολῶναι, </l>
<l n="61">ἣν Ἑλικὼν βλάστησε καὶ ἣν ὤδινε Κιθαιρών. </l>
<l n="62">καὶ νηοὺς ἐτέλεσσε θεῶν καὶ δώματα φωτῶν </l>
<l n="63">τορνώσας κανόνεσσιν· ἐπ' ἀρρήκτοις δὲ δομαίοις </l>
<l n="64">ἑπταπόρῳ πυλεῶνι περίδρομον ἄστυ χαράξας </l>
<l n="65">οὐρανὸν ἑπτάζωνον ἑῇ μιμήσατο τέχνῃ, </l>
<l n="66">ἐσσόμενον ναέταις Ἀμφίονι τεῖχος ἐάσσας </l>
<l n="67">πυργοδόμῳ κιθάρῃ πεφυλαγμένον. οὐρανίοις δὲ </l>
<l n="68">ἑπτὰ πύλας ἀνέθηκεν ἰσηρίθμοισιν ἀλήταις </l>
<l n="69">ἰσοτύπους· πρῶτον μὲν ἐς ἑσπέριον κλίμα πήξας </l>
<l n="70">Ὀγκαίην ἐπένειμε πύλην γλαυκώπιδι Μήνῃ </l>
<l n="71">ἐκ βοὸς ὀγκηθμοῖο φερώνυμον, ὅττι καὶ αὐτὴ </l>
<l n="72">ταυροφυὴς κερόεσσα βοῶν ἐλάτειρα Σελήνη </l>
<l n="73">τριπλόον εἶδος ἔχουσα πέλει Τριτωνὶς Ἀθήνη· </l>
<l n="74">δεύτερον Ἑρμάωνι διαυγέι γείτονι Μήνης </l>
<l n="75">δῶκε γέρας πυλεῶνα· διαγράψας δὲ τετάρτην </l>
<l n="76">Ἠλέκτρην Φαέθοντος ἐπώνυμον, ὅττι φανέντος </l>
<l n="77">σύγχροος ἠλέκτροις ἀμαρύσσεται ὄρθριος αἴγλη, </l>
<l n="78">Ἠελίῳ πυρόεντι πύλην ἀντώπιον Ἠοῦς </l>
<l n="79">μεσσατίην ἀνέθηκεν, ἐπεὶ μέσος ἐστὶ πλανήτων· </l>
<l n="80">πέμπτην δ' Ἄρεϊ δῶκε, πόρε τριτάτην Ἀφροδίτῃ, <pb/> </l>
<l n="81">ἀμφοτέρων ἑκάτερθεν ὅπως Φαέθων μέσος εἴη, </l>
<l n="82">γείτονα θοῦρον Ἄρηα διατμήγων Ἀφροδίτης· </l>
<l n="83">ἕκτην Ζηνὸς ἄγαλμα φαεινοτέρῳ κάμε κόσμῳ </l>
<l n="84">ὑψιφανῆ· πυμάτην δὲ Κρόνου λάχεν ἕβδομος ἀστήρ. </l>
<l n="85">τοῖον ἕδος ποίησε· καὶ ἱερὸν ἄστυ πολίσσας </l>
<l n="86">Αἰγυπτίης ἐκάλεσσεν ὁμώνυμον ἄστεϊ Θήβης, </l>
<l n="87">ποικίλον ἀσκήσας χθόνιον τύπον ἶσον Ὀλύμπῳ. </l>
<l n="88" rend="indent(1)">Ἀονίων δὲ θύγατρες ἀνεκρούσαντο χορείαις </l>
<l n="89">Ἁρμονίης ὑμέναιον· ἐπ' εὐθαλάμῳ δὲ μελάθρῳ </l>
<l n="90">Θρηικίης φθέγξαντο χορίτιδες οὔνομα νύμφης. </l>
<l n="91">καὶ Παφίη νεότευκτον ἐκόσμεε παστάδα Κάδμῳ </l>
<l n="92">παιδὸς ἑῆς μέλπουσα θεοκλήτους ὑμεναίους </l>
<l n="93">μήτηρ ἱμερόεσσα· πατὴρ δ' ὑπὸ χάρματι κούρης </l>
<l n="94">γυμνὸς ἄτερ σακέων ὠρχήσατο μείλιχος Ἄρης </l>
<l n="95">δεξιτερὴν ἀσίδηρον ἐπικλίνων Ἀφροδίτῃ, </l>
<l n="96">καὶ γαμίῃ σάλπιγγι μελίζετο ῥυθμὸν Ἐρώτων </l>
<l n="97">ἀντίτυπον σύριγγι, σιδηροφόρου δὲ καρήνου </l>
<l n="98">ἠθάδας εὐπολέμοιο λόφους ἀπεσείσατο χαίτης, </l>
<l n="99">μιτρώσας πλοκαμῖδας ἀναιμάκτοισι κορύμβοις, </l>
<l n="100">πλέξας κῶμον Ἔρωτι· σὺν ἀθανάτοις δὲ χορεύων </l>
<l n="101">εἰς γάμον Ἁρμονίης Ἰσμήνιος ἦλθεν Ἀπόλλων </l>
<l n="102">ἑπτατόνῳ κιθάρῃ φιλοτήσιον ὕμνον ἀράσσων· </l>
<l n="103">καὶ μέλος ἐκρούσαντο βιοσσόον ἐννέα Μοῦσαι, </l>
<l n="104">καὶ παλάμας ἐλέλιζε Πολύμνια, μαῖα χορείης, </l>
<l n="105">μιμηλὴν δ' ἐχάραξεν ἀναυδέος εἰκόνα φωνῆς, <pb/> </l>
<l n="106">φθεγγομένη παλάμῃσι σοφὸν τύπον ἔμφρονι σιγῇ, </l>
<l n="107">ὄμματα δινεύουσα· πολυστρέπτῳ δὲ πεδίλῳ, </l>
<l n="108">Ζηνὶ χαριζομένη, θαλαμηπόλος ἵστατο Νίκη, </l>
<l n="109">Κάδμον ἀνευάζουσα, Διὸς πρόμον, ἀμφὶ δὲ παστῷ </l>
<l n="110">παρθενίοις στομάτεσσι γαμήλιον ἔπλεκε μολπήν, </l>
<l n="111">καὶ ποδὸς ἴχνος ἕλισσεν, ἐπ' εὐκύκλῳ δὲ χορείῃ </l>
<l n="112">αἰδομένη πτερὰ πάλλε παρὰ πτερύγεσσιν Ἐρώτων. </l>
<l n="113">ἐκ δὲ πολυσπερέων δαΐδων ὁμοφεγγέος αἴγλης </l>
<l n="114">ἑσπερίης ἀνέτελλε φάος ψευδήμονος Ἠοῦς. </l>
<l n="115">καὶ λιγυροῖς στομάτεσσι φιλοσκάρθμῳ παρὰ παστῷ </l>
<l n="116">πάννυχος ἔπλετο κῶμος ἀκοιμήτοιο χορείης </l>
<l n="117">μελπομένων· σπεύδων γὰρ ἐς ἀγρύπνους ὑμεναίους ... </l>
<l n="118">ἠθάδα ῥάβδον ἔλειπεν, ἐπεὶ ταμίη πέλεν ὕπνου. </l>
<l n="119">καὶ Θήβη χορὸς ἦεν Ὀλύμπιος· ἦν δὲ νοῆσαι </l>
<l n="120">Κάδμον ὁμοῦ καὶ Ζῆνα μιῆς ψαύοντα τραπέζης. </l>
<l n="121" rend="indent(1)">καὶ γαμίοις θαλάμοισι φέρων νυμφοστόλον ὥρην </l>
<l n="122">Ἀρκτῴης ἀνέτελλε Δράκων ὁμόφοιτος Ἁμάξης, </l>
<l n="123">ἄγγελος ἐσσομένων, ὅτι σύννομος ἥλικι νύμφῃ </l>
<l n="124">ἐκ βροτέης ἤμελλεν ἔχειν ὀφιώδεα μορφὴν </l>
<l n="125">νυμφίος Ἁρμονίης. μακάρων δέ τις ἄλλος ἐπ' ἄλλῳ </l>
<l n="126">εἰς θαλάμους σπεύδοντι γέρας δωρήσατο Κάδμῳ· </l>
<l n="127">Ζεὺς μὲν πάντα τέλεια· κασιγνήτην δὲ γεραίρων </l>
<l n="128">Ἥρην πασιμέλουσαν, ἐπεὶ πέλεν Ἄρεϊ μήτηρ, </l>
<l n="129">ἵππιος ὤπασε δῶρα θαλάσσια Κυανοχαίτης· </l>
<l n="130">Ἑρμῆς σκῆπτρον ἔδωκεν, Ἄρης δόρυ, τόξον Ἀπόλλων, <pb/> </l>
<l n="131">καὶ στέφανον κομόωντα λίθων ἑτερόχροϊ κόσμῳ </l>
<l n="132">Ἁρμονίης Ἥφαιστος ἐπῃώρησε καρήνῳ, </l>
<l n="133">χρυσείην κροτάφοισιν ἐπικρεμάσας ἀναδέσμην· </l>
<l n="134">καὶ θρόνον εὐλάιγγα πόρε χρυσόθρονος Ἥρη </l>
<l n="135">Ἄρεα κυδαίνουσα· πολυφράδμων δ' Ἀφροδίτη </l>
<l n="136">χρύσεον ὅρμον ἔχοντα λίθων πολυδαίδαλον αἴγλην </l>
<l n="137">λευκὸν ἐρευθιόωντι συνήρμοσεν αὐχένι κούρης, </l>
<l n="138">Ἡφαίστου σοφὸν ἔργον, ὅ περ κάμε Κυπρογενείῃ, </l>
<l n="139">τοξευτῆρος Ἔρωτος ὅπως ὀπτήριον εἴη· </l>
<l n="140">ἔλπετο γὰρ Κυθέρειαν ἀεὶ βαρύγουνος ἀκοίτης </l>
<l n="141">υἷα τεκεῖν σκάζοντα, ποδῶν μίμημα τοκῆος· </l>
<l n="142">ἀλλὰ μάτην ἐδόκησε, καὶ ἀρτίπον υἷα νοήσας </l>
<l n="143">λαμπόμενον πτερύγεσσιν ὁμοίιον υἱέι· Μαίης </l>
<l n="144">ποικίλον ὅρμον ἔτευξεν, ὃς ἀστεροφεγγέι νώτῳ </l>
<l n="145">ὡς ὄφις ἦν ἑλικῶδες ἔχων δέμας· οἷα γὰρ αὐτὴ </l>
<l n="146">δίστομος ἀμφίσβαινα μέσῳ μηρύεται ὁλκῷ </l>
<l n="147">ἰὸν ἀποπτύουσα δι' ἀμφοτέροιο καρήνου, </l>
<l n="148">ἀμφελελιζομένη μελέων ἑτερόζυγι παλμῷ, </l>
<l n="149">ἐς κεφαλὴν δὲ κάρηνον ἐφερπύζουσα συνάπτει, </l>
<l n="150">λοξῇ καμπύλα νῶτα περισκαίρουσα πορείῃ· <pb/> </l>
<l n="151">ὣς ὅ γε ποικίλος ὅρμος ἐαγότα νῶτα τιταίνων </l>
<l n="152">κάμπτετο, κυρτωθεῖσαν ἔχων διδυμάονα δειρήν, </l>
<l n="153">ἀμφιλαφὴς φολίδεσσιν ἐς ὀμφαλὸν ἄχρις ἱκάνων </l>
<l n="154">πλεκτὸς ὄφις δικάρηνος· ὑπὸ στροφάλιγγι δὲ τέχνης </l>
<l n="155">χρύσεος ὁλκαίης ἐλελίζετο κύκλος ἀκάνθης, </l>
<l n="156">καί οἱ ἑλισσομένη κεφαλὴ πολυδινέι παλμῷ </l>
<l n="157">ψευδαλέον σύριγμα διήρυγεν ἀνθερεῶνος. </l>
<l n="158">καὶ στομάτων ἑκάτερθεν, ὅπῃ τέλος ἐστὶ καὶ ἀρχή, </l>
<l n="159">αἰετὸς ἦν χρύσειος, ἅτε πλατὺν ἠέρα τέμνων, </l>
<l n="160">ὀρθὸς ἐχιδναίων διδύμων μεσσηγὺ καρήνων, </l>
<l n="161">ὑψιφανὴς πτερύγων πισύρων τετράζυγι κόσμῳ· </l>
<l n="162">τῇ μὲν ξανθὸς ἴασπις ἐπέτρεχε, τῇ δὲ Σελήνης </l>
<l n="163">εἶχε λίθον πάνλευκον, ὃς εὐκεράοιο θεαίνης </l>
<l n="164">λειπομένης μινύθει καὶ ἀέξεται, ὁππότε Μήνη </l>
<l n="165">ἀρτιφαὴς σέλας ὑγρὸν ἀποστίλβουσα κεραίης </l>
<l n="166">Ἠελίου γενετῆρος ἀμέλγεται αὐτόγονον πῦρ· </l>
<l n="167">ἄλλη μάργαρον εἶχε φαεσφόρον, οὗ χάριν αἴγλης </l>
<l n="168">γλαυκὸν Ἐρυθραίης ἀμαρύσσεται οἶδμα θαλάσσης </l>
<l n="169">λαμπομένης· ἑτέρης δὲ μεσόμφαλος αἴθοπι κόσμῳ </l>
<l n="170">λεπτοφαὴς σέλας ὑγρὸν ἀπέπτυεν Ἰνδὸς ἀχάτης. <pb/> </l>
<l n="171">ἀλλήλαις δ' ἑκάτερθε συναπτομένων κεφαλάων </l>
<l n="172">χάσματα δισσὰ δράκοντος ἀνευρύνοντο καρήνων, </l>
<l n="173">αἰετὸν ἀμφοτέροισι περικλείοντα γενείοις </l>
<l n="174">σύμπλοκον ἔνθα καὶ ἔνθα· δι' εὐφαέος δὲ προσώπου </l>
<l n="175">λυχνίδες ἠκόντιζον ἐν ὄμμασι σύμφυτον αἴγλην </l>
<l n="176">ὀξὺ σέλας πέμπουσαν, ὁμοίιον αἴθοπι λύχνῳ </l>
<l n="177">ἁπτομένῳ. κομόων δὲ λίθων πολυειδέι μορφῇ </l>
<l n="178">πόντος ἔην, γλαυκῆς δὲ λίθος χλοάουσα μαράγδου </l>
<l n="179">δεξαμένη κρύσταλλον ὁμόζυγον εἴκελον ἀφρῷ </l>
<l n="180">εἶχε φαληριόωντα μελαινομένης τύπον ἅλμης· </l>
<l n="181">τῷ ἔνι δαίδαλα πολλὰ τετεύχατο, τῷ ἔνι πάντα </l>
<l n="182">χρυσοφαῆ μάρμαιρεν ἁλίτροφα πώεα λίμνης, </l>
<l n="183">οἷα περισκαίροντα· πολὺς δέ τις ὑγρὸς ὁδίτης </l>
<l n="184">μεσσοφανὴς ἐχόρευεν ἐπιξύων ἅλα δελφίς, </l>
<l n="185">ψευδαλέην δ' ἐλέλιζεν ἑὴν αὐτόσσυτον οὐρήν· ... </l>
<l n="186">καὶ χορὸς ὀρνίθων ἑτερόχροος, ὧν τάχα φαίης </l>
<l n="187">ἱπταμένων πτερύγων ἀνεμώδεα δοῦπον ἀκούειν ... </l>
<l n="188">τοῖον ἐπεὶ Κυθέρεια γέρας δωρήσατο κούρῃ ... </l>
<l n="189">χρύσεον, εὐλάιγγα, παρήορον αὐχένι νύμφης. <pb/> </l>
<l n="190" rend="indent(1)">καὶ γαμίων ζευχθεῖσα πόθων ἰθύντορι κεστῷ </l>
<l n="191">Ἁρμονίη πολύπαιδα γονὴν μαιώσατο κόλπῳ </l>
<l n="192">τικτομένην κατὰ βαιόν· ἀμοιβαίῃ δὲ λοχείῃ </l>
<l n="193">ἔγκυον ὄγκον ἔλυσε θυγατρογόνου τοκετοῖο, </l>
<l n="194">τετράκις ἐννέα κύκλα διαπλήσασα Σελήνης. </l>
<l n="195">πρώτη δ' Αὐτονόη γονίμων ἀνεπήλατο κόλπων </l>
<l n="196">μητέρος ἐννεάμηνον ἀναπτύξασα λοχείην </l>
<l n="197">πρωτοτόκοις ὠδῖσιν· ὁμογνήτῳ δὲ γενέθλῃ </l>
<l n="198">καλλιφυὴς Ἀθάμαντος ἀέξετο σύγγαμος Ἰνώ, </l>
<l n="199">μήτηρ δισσοτόκος· τριτάτη δ' ἀνέτελλεν Ἀγαύη, </l>
<l n="200">ἥ ποτε νυμφευθεῖσα Γιγαντείοις ὑμεναίοις </l>
<l n="201">εἴκελον υἷα λόχευσεν ὀδοντοφύτῳ παρακοίτῃ· </l>
<l n="202">καὶ Χαρίτων ἴνδαλμα ποθοβλήτοιο προσώπου </l>
<l n="203">Ζηνὶ φυλασσομένη Σεμέλη βλάστησε τετάρτη </l>
<l n="204">θυγατέρων, μούνῃ δὲ καὶ ὁπλοτέρῃ περ ἐούσῃ </l>
<l n="205">δῶκεν ἀνικήτοιο φύσις πρεσβήια μορφῆς. </l>
<l n="206">ἄρσενα δ' ὀψιτέλεστον ὁμόζυγα θήλεϊ φύτλῃ </l>
<l n="207">Ἁρμονίη νέον υἷα γεγηθότι γείνατο Κάδμῳ, </l>
<l n="208">Ἀονίης Πολύδωρον ἑωσφόρον ἀστέρα πάτρης, </l>
<l n="209">ὁπλότερον Σεμέλης ῥοδοειδέος, ὃν παρὰ Θήβαις </l>
<l n="210">σκῆπτρα λαβὼν ἀθέμιστος ἄναξ ἀπενόσφισε Πενθεύς. </l>
<l n="211" rend="indent(1)">καὶ τὰ μὲν ὣς ἤμελλε γέρων χρόνος ὀψὲ τελέσσαι· <pb/> </l>
<l n="212">κεκριμένας δὲ θύγατρας ἐπεκλήισεν ἀκοίταις </l>
<l n="213">Κάδμος ἀμοιβαίοιο γάμου τετράζυγι παστῷ, </l>
<l n="214">καὶ λέχος ἄλλο μετ' ἄλλο συνήρμοσε· δωροφόρος γὰρ </l>
<l n="215">πρῶτος Ἀρισταῖος, Νόμιος καὶ ἐπώνυμος Ἀγρεύς, </l>
<l n="216">αἷμα σοφοῦ Φοίβοιο καὶ εὐπαλάμοιο Κυρήνης, </l>
<l n="217">Αὐτονόην ζυγίων ἀρότων νυμφεύσατο θεσμῷ· </l>
<l n="218">οὐ μὲν Ἀγηνορίδης πολυφερβέος ἴδμονα τέχνης </l>
<l n="219">γαμβρὸν ἔχειν ἀπέειπε, βιοσσόον υἱέα Φοίβου, </l>
<l n="220">ἀλλὰ Διιπετέων ἀνέμων ζωαρκέσιν αὔραις </l>
<l n="221">λοίγιον εὐνήσαντι πυρώπιδος ἀστέρα Μαίρης </l>
<l n="222">παῖδα συνεκλήισε περισσονόῳ παρακοίτῃ. </l>
<l n="223">καὶ γάμος ἦν πολύολβος, ἐπεὶ γέρας ἄζυγι κούρῃ </l>
<l n="224">δῶκε βόας, πόρεν αἶγας, ὀρίτροφον ὤπασε ποίμνην· </l>
<l n="225">καὶ πολὺς ἀχθοφόρῳ βεβαρημένος ἐσμὸς ἀνάγκῃ </l>
<l n="226">φόρτον ἐλαιήεντος ἐκούφισεν ἀμφιφορῆος, </l>
<l n="227">ἕδνα γάμων, πολλὴν δὲ σοφῆς ἐκόμισσε μελίσσης </l>
<l n="228">δαιδαλέην ὠδῖνα πολυτρήτοιο λοχείης. </l>
<l n="229" rend="indent(1)">κεῖνος ἀνὴρ πρώτιστος ὀρίδρομος ἅλματι ταρσῶν </l>
<l n="230">εὗρε φιλοσκοπέλοιο πόνον κεμαδοσσόον ἄγρης, </l>
<l n="231">πῶς νοερῷ μυκτῆρι παρὰ σφυρὰ φορβάδος ὕλης </l>
<l n="232">θηρὸς ἀσημάντοιο κύων μαντεύεται ὀδμήν, </l>
<l n="233">ὄρθια λοξοκέλευθον ἐπὶ δρόμον οὔατα τείνων, <pb/> </l>
<l n="234">καὶ δολίης δεδάηκε πολύπλοκα δίκτυα τέχνης </l>
<l n="235">καὶ σταλίκων τύπον ὀρθόν, ὑπὲρ ψαμάθοιο δὲ θηρῶν </l>
<l n="236">πρώιον ἀτρίπτῳ κεχαραγμένον ἴχνος ἀρούρῃ ... </l>
<l n="237">καὶ ποσὶν ἐνδρομίδας θηρήτορα φῶτα διδάξας </l>
<l n="238">ἄσχετον ἀίσσοντα κυνοσσόον εἰς δρόμον ἄγρης ... </l>
<l n="239">πέπλα φαεινομένης ἐπιγουνίδος ἄχρι φορῆσαι, </l>
<l n="240">μή ποτε θηρητῆρος ἐπειγομένου ποδὸς ὁρμὴ </l>
<l n="241">ἂψ ἀνασειράζοιτο καθιεμένοιο χιτῶνος. </l>
<l n="242">κεῖνος ἀνὴρ ἐνόησε πολυτρήτων στίχα σίμβλων, </l>
<l n="243">πλαζομένης δ' ἔστησεν ἐρημάδος ἔργα μελίσσης, </l>
<l n="244">ἥ τις ἔσω λειμῶνος ἀπ' ἄνθεος ἄνθος ἀμείβει </l>
<l n="245">εἰς φυτὸν ἀγλαόκαρπον, ἐφιπταμένη δὲ κορύμβοις </l>
<l n="246">χείλεσιν ἀκροτάτοισιν ἀμέλγεται ἄκρον ἐέρσης· </l>
<l n="247">καὶ λινέαις ἁψῖσι πολυπλέκτοιο χιτῶνος </l>
<l n="248">γυῖα περισφίγξας ὀνύχων ἄπο μέχρι κομάων ... </l>
<l n="249">καὶ δολίῳ πνιγόεντι πυρὸς τεχνήμονι καπνῷ </l>
<l n="250">σινομένην πρήυνεν, ὑπηνέμιον δὲ τινάσσων </l>
<l n="251">πυρσὸν ἀπειλητῆρα φιλοσμήνοιο μελίσσης </l>
<l n="252">δίζυγα χαλκὸν ἄειρεν, ὑπωροφίῃ δὲ λοχείῃ </l>
<l n="253">βομβηδὸν κλονέοντος ἀσιγήτοιο κυδοιμοῦ <pb/> </l>
<l n="254">χειρὶ πολυκροτάλῳ διδυμάονα δοῦπον ἀράσσων </l>
<l n="255">φρικτὰ κορυσσομένης ἐφυλάσσετο κέντρα μελίσσης, </l>
<l n="256">καὶ προταμὼν κηροῖο πολυγλώχινα καλύπτρην </l>
<l n="257">ἔβλισεν αἰόλα δῶρα μελισταγέος τοκετοῖο. </l>
<l n="258">πρῶτος ἐυρραθάμιγγος ἀλείφατος εὗρεν ἐέρσην, </l>
<l n="259">καρπὸν ὅτε βρίθοντι ταμὼν μυλοειδέι πέτρῳ </l>
<l n="260">πίονας ὑγροτόκοιο γονὰς ἔθλιψεν ἐλαίης. </l>
<l n="261">καὶ σκιερῆς πολύδενδρον ὑπὸ κλέτας εὔβοτον ὕλης </l>
<l n="262">εἰς ἕλος, εἰς λειμῶνα φέρων ἐδίδαξε βοτῆρας </l>
<l n="263">ἠελίου φαίνοντος ἐς ἕσπερον ἄχρι νομεύειν. </l>
<l n="264">πλαζομένων δ' ἀκίχητον ἀπειθέα φοιτάδι χηλῇ </l>
<l n="265">ἑσπομένων βραδὺν οἶμον ὀπισθοπόρων στίχα μήλων </l>
<l n="266">εἰς νομὸν ἀνθεμόεντα μιῇ ξύνωσε κελεύθῳ </l>
<l n="267">αἶγα λαβὼν προκέλευθον ὁμοζήλοιο πορείης. </l>
<l n="268">καὶ νομίην ἐνόησεν ὀρειάδα Πανὸς ἀοιδήν. </l>
<l n="269">καὶ πυρὶ σειριάοντα κατεύνασεν ἀστέρα Μαίρης, </l>
<l n="270">καὶ Διὸς Ἰκμαίοιο θυώδεα βωμὸν ἀνάψας </l>
<l n="271">αἵματι ταυρείῳ γλυκερὴν ἐπεχεύατο λοιβὴν </l>
<l n="272">ποικίλα φοιταλέης ἐπιβώμια δῶρα μελίσσης, </l>
<l n="273">πλήσας ἁβρὰ κύπελλα μελικρήτου κυκεῶνος· <pb/> </l>
<l n="274">Ζεὺς δὲ πατὴρ ἤκουσε καὶ υἱέος υἷα γεραίρων </l>
<l n="275">πέμψεν ἀλεξικάκων ἀνέμων ἀντίπνοον αὔρην, </l>
<l n="276">Σείριον αἰθαλόεντος ἀναστέλλων πυρετοῖο. </l>
<l n="277">εἰσέτι νῦν κήρυκες Ἀρισταίοιο θυηλῆς </l>
<l n="278">γαῖαν ἀναψύχουσιν Ἐτήσιαι ἐκ Διὸς αὖραι, </l>
<l n="279">ὁππότε ποικιλόβοτρυς ἀέξεται οἰνὰς ὀπώρη. </l>
<l n="280" rend="indent(1)">τὸν μὲν Ἔρως πόμπευεν ἐς Ἀονίους ὑμεναίους, </l>
<l n="281">Φοίβου Κήιον υἷα· † βοοστίκτου δὲ θυηλῆς ... </l>
<l n="282">πᾶσα πόλις στεφθεῖσα, καὶ ἰθυτμῆτες ἀγυιαὶ </l>
<l n="283">ὀρχηθμῷ μεμέληντο, παρὰ προπύλαια δὲ παστοῦ </l>
<l n="284">εἱλιπόδην ὑμέναιον ἀνεκρούσαντο πολῖται, </l>
<l n="285">καὶ μέλος ἱμερόφωνον ἐπεφθέγξαντο γυναῖκες, </l>
<l n="286">καὶ γαμίῃ σύριγγι συνέκλαγον Ἄονες αὐλοί. </l>
<l n="287" rend="indent(1)">ἔνθεν Ἀρισταίοιο καὶ Αὐτονόης ἀπὸ λέκτρων </l>
<l n="288">Ἀκταίων ἀνέτελλε· φιλοσκοπέλῳ δὲ μενοινῇ </l>
<l n="289">Ἀγρέος αἷμα φέρων ἀπεμάξατο πάτριον ἄγρην, </l>
<l n="290">Ἀρτέμιδος θεράπων ὀρεσίδρομος—οὐ νέμεσις δὲ </l>
<l n="291">δύσμορον Ἀκταίωνα μαθεῖν μελεδήματα θήρης </l>
<l n="292">υἱωνὸν γεγαῶτα λεοντοφόνοιο Κυρήνης—· </l>
<l n="293">οὔ ποτέ μιν φύγεν ἄρκτος ὀρεστιάς, οὐδέ μιν αὐτῆς </l>
<l n="294">λοίγιον ἐπτοίησε λεχωίδος ὄμμα λεαίνης· </l>
<l n="295">πολλάκι δ' ὑψιπότητον ἐπιθρῴσκοντα δοκεύων <pb/> </l>
<l n="296">πόρδαλιν ἐπρήνιξεν· ἀεὶ δέ μιν ὑψόθι λόχμης </l>
<l n="297">ὄμμασι θαμβαλέοισιν ἐδέρκετο μηλονόμος Πὰν </l>
<l n="298">ὠκείης ἐλάφοιο παραΐσσοντα πορείην. </l>
<l n="299">ἀλλά οἱ οὐ χραίσμησε ποδῶν δρόμος, οὐδὲ φαρέτρη </l>
<l n="300">ἤρκεσεν, οὐ βελέων σκοπὸς ὄρθιος, οὐ δόλος ἄγρης· </l>
<l n="301">ἀλλά μιν ὤλεσε Μοῖρα, κυνοσπάδα νεβρὸν ἀλήτην, </l>
<l n="302">Ἰνδῴην μετὰ δῆριν ἔτι πνείοντα κυδοιμοῦ, </l>
<l n="303">εὖτε τανυπρέμνοιο καθήμενος ὑψόθι φηγοῦ </l>
<l n="304">λουομένης ἐνόησεν ὅλον δέμας Ἰοχεαίρης, </l>
<l n="305">θηητὴρ δ' ἀκόρητος ἀθηήτοιο θεαίνης </l>
<l n="306">ἁγνὸν ἀνυμφεύτοιο δέμας διεμέτρεε κούρης </l>
<l n="307">ἀγχιφανής· καὶ τὸν μὲν ἀνείμονος εἶδος ἀνάσσης </l>
<l n="308">ὄμματι λαθριδίῳ δεδοκημένον † ὄμματι λοξῷ </l>
<l n="309">Νηιὰς ἀκρήδεμνος ἀπόπροθεν ἔδρακε Νύμφη, </l>
<l n="310">ταρβαλέη δ' ὀλόλυξεν, ἑῇ δ' ἤγγειλεν ἀνάσσῃ </l>
<l n="311">ἀνδρὸς ἐρωμανέος θράσος ἄγριον· ἡμιφανὴς δὲ </l>
<l n="312">Ἄρτεμις ἁρπάξασα σὺν εἵματι κυκλάδα μίτρην </l>
<l n="313">παρθενίῳ ζωστῆρι σαόφρονας ἔσκεπε μαζούς, </l>
<l n="314">καὶ διεροῖς μελέεσσιν ἔσω δύνουσα ῥεέθρων </l>
<l n="315">αἰδομένη κατὰ βαιὸν ὅλον δέμας ἔκρυφε κούρη. <pb/> </l>
<l n="316" rend="indent(1)">Ἀκταίων βαρύποτμε, σὺ μὲν λίπεν αὐτίκα μορφὴ </l>
<l n="317">ἀνδρομέη, πισύρων δὲ ποδῶν ἐδιχάζετο χηλή, </l>
<l n="318">καὶ τανααὶ γναθμοῖσιν ἐμηκύνοντο παρειαί, </l>
<l n="319">κνῆμαι ἐλεπτύνοντο, καὶ ἀγκύλα δοιὰ μετώπῳ </l>
<l n="320">φύετο μακρὰ κόρυμβα τανυπτόρθοιο κεραίης, </l>
<l n="321">καὶ στικτοῖς μελέεσσι νόθη ποικίλλετο μορφή, </l>
<l n="322">καὶ λάσιον δέμας εἶχεν· ἀελλήεντι δὲ νεβρῷ </l>
<l n="323">εἰσέτι μοῦνος ἔην νόος ἔμπεδος· ὠκυπόρῳ δὲ </l>
<l n="324">ἔτρεχεν ἀξείνοιο δι' οὔρεος ἅλματι χηλῆς, </l>
<l n="325">θηρητὴρ τρομέων θηρήτορας. ἀλλοφυῆ δὲ </l>
<l n="326">οὐκέτι τὸν πρὶν ἄνακτα κύνες μάθον· ἀχνυμένης γὰρ </l>
<l n="327">νεύμασιν ἀτρέπτοισι βαρύφρονος Ἰοχεαίρης </l>
<l n="328">φοιτάδος οἰστρήεντι μεμηνότες ἄσθματι λύσσης </l>
<l n="329">νεβροφόνων ἐχάραξαν ὁμόζυγον ὄγμον ὀδόντων, </l>
<l n="330">ψευδομένῃ δ' ἐλάφοιο παραπλαγχθέντες ὀπωπῇ </l>
<l n="331">στικτὸν ἐθοινήσαντο νόθον δέμας ἄφρονι λύσσῃ. </l>
<l n="332">καὶ θεὸς ἄλλο νόησε, κύνας βραδέεσσι γενείοις </l>
<l n="333">ἔμπνοον Ἀκταίωνα κεκασμένον ἔμφρονι θυμῷ </l>
<l n="334">δαρδάπτειν κατὰ βαιόν, ἵνα φρένα μᾶλλον ἀμύξῃ <pb/> </l>
<l n="335">ὀξυτέραις ὀδύνῃσιν· ὑπὸ βροτέῃ δὲ μενοινῇ </l>
<l n="336">πότμον ἑὸν στενάχων κινυρῇ βρυχήσατο φωνῇ· </l>
<l n="337" rend="indent(1)">„ὄλβιε Τειρεσία, σὺ γὰρ ἔδρακες ἐκτὸς ὀλέθρου </l>
<l n="338">γυμνὸν ἀναινομένης οἰκτίρμονος εἶδος Ἀθήνης· </l>
<l n="339">οὐ θάνες, οὐκ ἐλάφοιο δέμας λάχες, οὐδὲ μετώπῳ </l>
<l n="340">ὑμετέρῳ προβλῆτες ἐπῃώρηντο κεραῖαι· </l>
<l n="341">ζώεις σῶν βλεφάρων ὀλέσας φάος· ὑμετέρων δὲ </l>
<l n="342">ὀφθαλμῶν ἀμάρυγμα νόῳ μετέθηκεν Ἀθήνη· </l>
<l n="343">χώεται Ἰοχέαιρα κακώτερα Τριτογενείης. </l>
<l n="344">αἴθε μοι ἄλγος ὄπασσεν ὁμοίιον, αἴθε καὶ αὐτὴ </l>
<l n="345">ὄμμασιν ἡμετέροισιν ἐπέχραεν ὥς περ Ἀθήνη, </l>
<l n="346">αἴθε νόον μετάμειψεν, ἅ περ δέμας· ἀλλοφυὴς γὰρ </l>
<l n="347">μορφὴ θηρὸς ἔχει με, καὶ ἀνέρος ἦθος ἀέξω. </l>
<l n="348">σφωιτέρῳ πότε θῆρες ἐπιστενάχουσιν ὀλέθρῳ; </l>
<l n="349">ἀφραδέες ζώουσι καὶ οὐ νοέουσι τελευτήν. </l>
<l n="350">μοῦνος ἐγὼ μεθέπω πινυτὸν νόον· ὀλλύμενος δὲ </l>
<l n="351">ὄμμασι θηρείοισιν ἐχέφρονα δάκρυα λείβω. </l>
<l n="352">ἄγριοι ἄρτι γένεσθε κύνες πλέον· οὔ ποτε τόσσον </l>
<l n="353">ἅλματι λυσσήεντι κατεσσεύεσθε λεόντων. </l>
<l n="354">αἴλινον Ἀκταίωνι, φίλαι, φθέγξασθε, κολῶναι, </l>
<l n="355">ναὶ λίτομαι, καὶ θῆρες ὁμοίιοι· εἰπέ, Κιθαιρών, </l>
<l n="356">Αὐτονόῃ, τά περ εἶδες, Ἀρισταίῳ δὲ τοκῆι </l>
<l n="357">δάκρυσι πετραίοισιν ἐμὴν ἀγόρευε τελευτὴν <pb/> </l>
<l n="358">καὶ κύνας οἰστρηθέντας ἀφειδέας. ὤμοι ἀνάγκης, </l>
<l n="359">αὐτὸς ἐμαῖς παλάμῃσιν ἐμοὺς ἔθρεψα φονῆας. </l>
<l n="360">αἴθε λέων με δάμασσεν ὀρίδρομος, αἴθε με σύρων </l>
<l n="361">πόρδαλις αἰολόνωτος ἀνέσχισεν, αἴθε με πικροῖς </l>
<l n="362">ἀμφιπαγεῖς ὀνύχεσσιν ἀφειδέσι λυσσάδες ἄρκτοι </l>
<l n="363">νεβροφανῆ χαροποῖσιν ἐδαιτρεύσαντο γενείοις, </l>
<l n="364">μηδὲ κύνες με δάμασσαν ὁμήθεες· οὐκέτι μορφήν, </l>
<l n="365">οὐκέτι γινώσκουσιν ἐμὴν ἑτερόθροον ἠχώ.“ </l>
<l n="366" rend="indent(1)">ἡμιθανὴς τάδ' ἔλεξε, καὶ οὐκ ἀίοντα λιτάων </l>
<l n="367">θηρείῃ κύνα μάργον ἐλίσσετο πενθάδι φωνῇ· </l>
<l n="368">μύθους μὲν προέηκεν ἐχέφρονας, ἀντὶ δὲ φωνῆς </l>
<l n="369">ἀνδρομέης κελάδησεν ἀσημάντου θρόος ἠχοῦς. </l>
<l n="370" rend="indent(1)">ἤδη δ' αὐτοδίδακτος ὀρεστιὰς ἵπτατο Φήμη </l>
<l n="371">Αὐτονόῃ βοόωσα κυνοσπάδα παιδὸς ἀνάγκην, </l>
<l n="372">οὐ μὲν ὅπως ἐλάφοιο δασύτριχα δύσατο μορφήν, </l>
<l n="373">ἀλλ' ὅτι μοῦνον ὄλωλε. φιλοστόργῳ δὲ μενοινῇ </l>
<l n="374">νήλιπος ἀκρήδεμνος ἱμάσσετο πένθεϊ μήτηρ· </l>
<l n="375">καὶ πλοκάμους ἐδάιξεν, ὅλον δ' ἔρρηξε χιτῶνα, </l>
<l n="376">πενθαλέοις δ' ὀνύχεσσιν ἑὰς ἐχάραξε παρειὰς </l>
<l n="377">αἵματι φοινίξασα, κατὰ στέρνοιο δὲ γυμνοῦ </l>
<l n="378">παιδοκόμων ἐρύθηνε φερέσβιον ἄντυγα μαζῶν </l>
<l n="379">μνησαμένη τοκετοῖο· φιλοθρήνου δὲ προσώπου <pb/> </l>
<l n="380">δάκρυσιν ἀενάοισιν ἐλούσατο φάρεα νύμφη. </l>
<l n="381">καὶ κύνες Ἀκταίωνος ἀπὸ σκοπέλοιο μολόντες </l>
<l n="382">μῦθον ἐπιστώσαντο δυσάγγελον· ἠιθέου γὰρ </l>
<l n="383">δάκρυσι σιγαλέοισιν ἐμαντεύοντο τελευτήν. </l>
<l n="384">μυρομένους δ' ὁρόωσα πολὺ πλέον ἔστενε μήτηρ· </l>
<l n="385">καὶ πολιὴν πλοκαμῖδα γέρων ἀπεκείρατο Κάδμος, </l>
<l n="386">Ἁρμονίη δ' ἰάχησε· φιλοκλαύτων δὲ γυναικῶν </l>
<l n="387">συμφερτῇ βαρύδουπος ὅλος δόμος ἔβρεμεν ἠχῇ. </l>
<l n="388" rend="indent(1)">Αὐτονόη δ' ὁμόφοιτος Ἀρισταίῳ παρακοίτῃ </l>
<l n="389">ἤιε μαστεύουσα πολύπλανα λείψανα νεκροῦ· </l>
<l n="390">εἶδε καὶ οὐ γίνωσκεν ἑὸν γόνον, ἔδρακε μορφὴν </l>
<l n="391">δαιδαλέης ἐλάφοιο καὶ οὐκ ἴδεν ἀνδρὸς ὀπωπήν, </l>
<l n="392">πολλάκι δ' ἀγνώστοιο παρέστιχεν ὀστέα νεβροῦ </l>
<l n="393">ἐν χθονὶ κεκλιμένοιο καὶ οὐ μάθεν· ὀλλυμένου γὰρ </l>
<l n="394">παιδὸς ἑοῦ δοκέεσκεν ἰδεῖν βροτοειδέα μορφήν. </l>
<l n="395">δύσμορον Αὐτονόην οὐ μέμφομαι· ἀλλοφυῆ γὰρ </l>
<l n="396">λείψανα παιδὸς ὄπωπεν, ἀτεκμάρτου δὲ προσώπου </l>
<l n="397">γαμφηλὰς ἐνόησε καὶ οὐκ ἴδε κύκλον ὀπωπῆς, </l>
<l n="398">καὶ κεράων ἔψαυσε καὶ υἱέος οὐ μάθε κόρσην· </l>
<l n="399">λεπταλέους πόδας εἶδε καὶ οὐκ ἐφράσσατο ταρσούς, </l>
<l n="400">λεπταλέους πόδας εὗρε καὶ οὐκ ἴδε κύκλα πεδίλων. </l>
<l n="401">δύσμορον Αὐτονόην οὐ μέμφομαι· οἰχομένου γὰρ </l>
<l n="402">ὀφθαλμοὺς βροτέους οὐκ ἔδρακεν, οὐκ ἴδε μορφῆς </l>
<l n="403">ἀνδρομέης ἴνδαλμα, καὶ οὐκ ἐνόησεν ἰούλων </l>
<l n="404">ἄνθεϊ πορφυρέῳ κεχαραγμένον ἀνθερεῶνα. <pb/> </l>
<l n="405">φοιταλέοις δὲ πόδεσσι διερχομένη ῥάχιν ὕλης </l>
<l n="406">τρηχαλέης ἐπάτησε δυσέμβατα νῶτα κολώνης </l>
<l n="407">λυσιχίτων ἀπέδιλος· ὀριπλανέων δ' ἀπὸ μόχθων </l>
<l n="408">νόστιμος εἰς δόμον ἦλθεν· ἐπ' ἀπρήκτῳ δὲ μενοινῇ </l>
<l n="409">ἀχνυμένη μόγις εὗδε σὺν αἰνοτόκῳ παρακοίτῃ. </l>
<l n="410">ἄμφω δὲ σκιεροῖσιν ἐφωμίλησαν ὀνείροις, </l>
<l n="411">ὄμμασιν ἁρπάξαντες ἀηδονίου πτερὸν Ὕπνου. </l>
<l n="412" rend="indent(1)">ψυχὴ δ' ἠιθέοιο κατηφέι πατρὶ παρέστη </l>
<l n="413">στικτὸν ἔχων ἐλάφου σκιόεν δέμας, ἐκ βλεφάρων δὲ </l>
<l n="414">ἔμφρονα δάκρυα χεῦε, καὶ ἀνδρομέῃ φάτο φωνῇ· </l>
<l n="415" rend="indent(1)">„ὦ πάτερ, ὑπνώεις, καὶ ἐμὴν οὐκ οἶδας ἀνάγκην· </l>
<l n="416">ἔγρεο καὶ γίνωσκε νόθην ἄγνωστον ὀπωπήν, </l>
<l n="417">ἔγρεο καὶ πήχυνε φίλης ἐλάφοιο κεραίην, </l>
<l n="418">καὶ κύσον ἔμφρονα θῆρα, τὸν Αὐτονόης τέκε γαστήρ. </l>
<l n="419">αὐτὸν ὀπιπεύεις με, τὸν ἔτρεφες· ἀμφότερον γὰρ </l>
<l n="420">δέρκεαι Ἀκταίωνα καὶ Ἀκταίωνος ἀκούεις. </l>
<l n="421">εἰ παλάμην ποθέεις καὶ δάκτυλα παιδὸς ἀφάσσειν, </l>
<l n="422">προσθιδίους σκοπίαζε πόδας, καὶ χεῖρα νοήσεις· </l>
<l n="423">εἰ κεφαλὴν ποθέεις, κεφαλὴν ἐλάφοιο δοκεύοις· </l>
<l n="424">εἰ βροτέους κροτάφους, δολιχὰς σκοπίαζε κεραίας· </l>
<l n="425">εἰ πόδας Ἀκταίωνος, ὀπισθιδίην ἴδε χηλήν· </l>
<l n="426">εἰ μελέων τρίχας εἶδες, ἐμοὶ γεγάασι χιτῶνες. </l>
<l n="427">υἷα, πάτερ, γίνωσκε, τὸν οὐκ ἐσάωσεν Ἀπόλλων· </l>
<l n="428">υἷα, πάτερ, στενάχιζε, τὸν οὐκ ἐφύλαξε Κιθαιρών. </l>
<l n="429">ἀλλοφυῆ σέο παῖδα κατηφέι κεῦθε κονίῃ· <pb/> </l>
<l n="430">μὴ τεὸν ἀκτερέιστον ὀλωλότα νεβρὸν ἐάσσῃς· </l>
<l n="431">μή σε παραπλάγξειε νόθη καὶ ἄπιστος ὀπωπή. </l>
<l n="432">αἴθε, πάτερ, με φύλαξας ἀήθεα θηροσυνάων· </l>
<l n="433">οὐκ ἂν ἐγὼ πόθον εἶχον ἐρημάδος Ἰοχεαίρης, </l>
<l n="434">οὐκ ἂν ἐγὼ δέμας εἶδον Ὀλύμπιον. αἴθε δὲ κούρης </l>
<l n="435">θνητῆς εἶχον ἔρωτα· χαμαιγενέας δὲ γυναῖκας </l>
<l n="436">καλλείψας ἑτέροισι καὶ ὠκυμόρους ὑμεναίους </l>
<l n="437">ἀθανάτην ἐπόθησα· χολωομένης δὲ θεαίνης </l>
<l n="438">δεῖπνον ἐμῶν σκυλάκων γενόμην, πάτερ· εἰσὶ κολῶναι </l>
<l n="439">μάρτυρες· εἰ σκοπέλοις οὐ πείθεαι, εἴρεο Νύμφας </l>
<l n="440">Νηιάδας· δεδάασιν Ἁμαδρύες· ἰσοτύπους δὲ </l>
<l n="441">θῆρας ἐμοὺς ἐρέεινε, καὶ οὓς ἐκάλεσσα νομῆας. </l>
<l n="442">ἀλλὰ πάτερ πυμάτην πόρε μοι χάριν, ἀφραδέας δὲ </l>
<l n="443">πένθος ἔχων φιλότεκνον ἐμοὺς μὴ κτεῖνε φονῆας, </l>
<l n="444">παιδοφόνους οἴκτειρον ἀμεμφέας· ἡμετέραις γὰρ </l>
<l n="445">θηρείαις ἀέκοντες ἀπεπλάγχθησαν ὀπωπαῖς. </l>
<l n="446">τίς δὲ κύων ἐλάφου ποτὲ φείδεται; ἠὲ τίς ἀνὴρ </l>
<l n="447">νεβροφόνοις σκυλάκεσσι χολώεται; ἆ πόσα δειλοὶ </l>
<l n="448">κυκλάδες ἔνθα καὶ ἔνθα περιτροχόωσι κολώνας </l>
<l n="449">καὶ νέκυν ἰχνεύουσι, τὸν ἔκτανον· ἐκ βλεφάρων δὲ </l>
<l n="450">δάκρυα μὲν προχέουσιν ἐχέφρονα καὶ ποσὶν ἄκροις <pb/> </l>
<l n="451">δίκτυα πηχύνουσι φιλοστόργῳ τινὶ θεσμῷ </l>
<l n="452">ἀνδράσιν ἀχνυμένοισιν ἐοικότες, ἡμετέρῃ δὲ </l>
<l n="453">πενθαλέαις ὑλακῇσιν ἐπικλαίουσι χαμεύνῃ. </l>
<l n="454">ναί, λίτομαι, μὴ κτεῖνε γοήμονας· ἡμετέρου γὰρ </l>
<l n="455">δέρματα λαχνήεντος ἐθηήσαντο προσώπου, </l>
<l n="456">οὐδὲ λιταῖς πείθοντο, καὶ οὐκ ἀνέκοψαν ὀδόντας </l>
<l n="457">ἀλλοίης ἀίοντες ἐμῆς μυκήματα φωνῆς· </l>
<l n="458">καὶ κινυροῖς στομάτεσσιν ἐμὴν ἐρέεινον ἐρίπνην· </l>
<l n="459">’σήμερον Ἀκταίωνα τίς ἥρπασεν, εἴπατε, πέτραι, </l>
<l n="460">πῇ δρόμον ἀμφιέπει κεμαδοσσόον, εἴπατε, Νύμφαι.’ </l>
<l n="461">τοῖα κύνες φθέγξαντο· καὶ ἀντιάχησε κολώνη· </l>
<l n="462">’τίς κεμὰς οὐρεσίφοιτος ἔχει κεμαδοσσόον ἄγρην; </l>
<l n="463">οὐκ ἔλαφον πυθόμην ἐλαφηβόλον· ἀλλοφυὴς δὲ </l>
<l n="464">Ἀκταίων μετάμειπτο καὶ ἔπλετο νεβρὸς ἐχέφρων, </l>
<l n="465">ὅς ποτε θῆρας ἔπεφνεν· ὑπ' ἀνδροφόνῳ δὲ καὶ αὐτὸς </l>
<l n="466">Ἀγρέος αἷμα φέρων ἀγρεύεται Ἰοχεαίρῃ’. </l>
<l n="467">τοῖα μὲν ἀχνυμένων σκυλάκων ἐβόησαν ἐρίπναι. </l>
<l n="468">πολλάκι δ' Ἄρτεμις εἶπεν ἐμῷ μαστῆρι φονῆι· </l>
<l n="469">’λῆγε, κύων βαρύμοχθε, πολύπλανον ἴχνος ἑλίσσων· </l>
<l n="470">δίζεαι Ἀκταίωνα, τὸν ἔνδοθι γαστρὸς ἀείρεις, </l>
<l n="471">δίζεαι Ἀκταίωνα, τὸν ἔκτανες· ἢν ἐθελήσῃς, </l>
<l n="472">ὄψεαι ὀστέα μοῦνα τεῆς ἔτι λείψανα φορβῆς.’ <pb/> </l>
<l n="473">ἀλλά, πάτερ, κατὰ κόσμον ἐμὸν μόρον εἰς σὲ βοήσω. </l>
<l n="474">θάμνος ἔην τανύφυλλος, ὁ μὲν φυλίης, ὁ δ' ἐλαίης· </l>
<l n="475">δειλὸς ἐγώ· φιλίης γὰρ ἐπώνυμον ἔρνος ἐάσσας </l>
<l n="476">πρέμνον ἐς ἀγχικέλευθον ἀνέδραμον ἁγνὸν ἐλαίης </l>
<l n="477">Ἀρτέμιδος χρόα γυμνὸν ἀθηήτοιο δοκεύων. </l>
<l n="478">ἀασάμην· διδύμην γὰρ ἀτάσθαλον ὕβριν ἀέξων </l>
<l n="479">Παλλάδος εἰς φυτὸν ἦλθον, ἰδεῖν δέμας Ἰοχεαίρης </l>
<l n="480">τολμηροῖς βλεφάροισιν, ὅθεν βαρύμηνις ἀπειλὴ </l>
<l n="481">ἔχραεν Ἀκταίωνι καὶ Ἀρτέμιδος καὶ Ἀθήνης. </l>
<l n="482">ἄρτι γὰρ ἱδρώουσα πυραυγέι καύματος ἀτμῷ </l>
<l n="483">Ἄρτεμις εὐκαμάτοιο μετὰ δρόμον ἠθάδος ἄγρης </l>
<l n="484">λούετο μὲν καθαροῖσιν ἐν ὕδασι, λουομένης δὲ </l>
<l n="485">ὀφθαλμοὺς ἀμάρυσσεν ἐμοὺς ἀντώπιος αἴγλη </l>
<l n="486">χιονέας ἀκτῖνας ἀκοντίζουσα ῥεέθροις· </l>
<l n="487">φαίης δ', ὡς παρὰ χεῦμα παλίμπορον Ὠκεανοῖο </l>
<l n="488">ἑσπερίη σελάγιζε δι' ὕδατος ὄμπνια Μήνη. </l>
<l n="489">Νηιάδες δ' ὀλόλυξαν ὁμήλυδες· ἴαχε Λοξὼ </l>
<l n="490">σύνθροον Οὖπιν ἔχουσα, γαληναίῳ δὲ ῥεέθρῳ </l>
<l n="491">νηχομένην ἀνέκοψε κασιγνήτην Ἑκαέργην. </l>
<l n="492">καὶ ζόφος ἠερόφοιτος ἐμὰς ἐκάλυψεν ὀπωπάς· </l>
<l n="493">ἐκ δὲ φυτοῦ προκάρηνος ἐπωλίσθησα κονίῃ, <pb/> </l>
<l n="494">καὶ λάχον ἐξαπίνης δέμας αἰόλον, ἀντὶ δὲ μορφῆς </l>
<l n="495">ἀνδρομέης ἄγνωστον ἐμὸν δέμας ἔσκεπε λάχνη, </l>
<l n="496">καὶ κύνες ἀγρευτῆρες ἑοὺς ἐχάραξαν ὀδόντας. </l>
<l n="497">σιγήσω τάδε πάντα· —τί δεύτερον ἄλγος ἐνίψω; — </l>
<l n="498">μή σε καὶ ὑπνώοντα πάλιν στοναχῇσι πελάσσω. </l>
<l n="499">πολλάκι δένδρον ἐκεῖνο παρέστιχες, ὁππόθι κεῖται </l>
<l n="500">λείψανον Ἀκταίωνος, ὑπὲρ δαπέδου δὲ λυθέντα </l>
<l n="501">πολλάκι δαιδαλέοιο παρήλυθες ὀστέα νεβροῦ </l>
<l n="502">οἰκτρὰ πολυβρώτων μελέων, μεμερισμένα γαίῃ, </l>
<l n="503">ἀλλήλων ἀπάνευθεν. ἐγὼ δέ σοι ἄλλο βοήσω </l>
<l n="504">πιστὸν ἐμοῦ θανάτου σημήιον· ἀρχεκάκου γὰρ </l>
<l n="505">ὄψεαι ἰοδόκην καὶ ἐμὸν βέλος ἐγγύθι δένδρου, </l>
<l n="506">εἰ μὴ καὶ πτερόεντες ἐμορφώθησαν ὀιστοί, </l>
<l n="507">εἰ μὴ χωομένη πάλιν Ἄρτεμις εἰς φυτὸν ὕλης </l>
<l n="508">τόξον ἐμὸν μετάμειψεν, ἐμὴν δ' ἤλλαξε φαρέτρην. </l>
<l n="509">ὄλβιος Ὦτος ἔην, ὅτι μὴ πέλε νεβρὸς ἀλήτης· </l>
<l n="510">οὐ κύνες Ὠρίωνα κυνοσσόον .... αἴθε καὶ αὐτὸν </l>
<l n="511">σκορπίος Ἀκταίωνα κατέκτανεν ὀξέι κέντρῳ. </l>
<l n="512">δειλὸς ἐγώ· κενεὴ γὰρ ἐμὸν νόον ἤπαφε φήμη· </l>
<l n="513">εἰσαΐων δ', ὅτι Φοῖβος, ἀδελφεὸς Ἰοχεαίρης, </l>
<l n="514">Κυρήνῃ παρίαυεν, ἐμὸν δ' ἔσπειρε τοκῆα, </l>
<l n="515">Ἄρτεμιν ὠισάμην ἐμφύλιον εἰς γάμον ἕλκειν. </l>
<l n="516">καὶ πάλιν εἰσαΐων, ὅτι νυμφίον ἀργέτις Ἠὼς <pb/> </l>
<l n="517">ἥρπασεν Ὠρίωνα καὶ Ἐνδυμίωνα Σελήνη, </l>
<l n="518">καὶ βροτὸν Ἰασίωνα πόσιν προσπτύξατο Δηώ, </l>
<l n="519">ὠισάμην, ὅτι τοῖος ἔην νόος Ἰοχεαίρης. </l>
<l n="520">ἀλλά, πάτερ, κτερέιζε νόθην κεραελκέα μορφήν, </l>
<l n="521">μηδὲ λίπῃς ἑτέροισι κυσὶν μέλπηθρα γενέσθαι. </l>
<l n="522">ἢν δὲ κατακρύψῃς ἐμὰ λείψανα κοιλάδι γαίῃ, </l>
<l n="523">δῶρον ἐμοὶ καὶ τοῦτο χαρίζεο· τόξα καὶ ἰοὺς </l>
<l n="524">πῆξον ἐμὸν παρὰ τύμβον, ὅ περ γέρας ἐστὶ θανόντων. </l>
<l n="525">ἀλλὰ βέλος καὶ τόξον ἔα, πάτερ, ὅττι βελέμνοις </l>
<l n="526">τέρπεται Ἰοχέαιρα καὶ ἀγκύλα τόξα τιταίνει. </l>
<l n="527">ζῳοτύπον δ' ἱκέτευε πολύτροπον, ὄφρα χαράξῃ </l>
<l n="528">στικτὸν ἐμὸν νόθον εἶδος ἀπ' αὐχένος εἰς πόδας ἄκρους· </l>
<l n="529">μοῦνον ἐμοῦ βροτέοιο τύπον τεύξειε προσώπου, </l>
<l n="530">πάντες ἵνα γνώωσιν ἐμὴν ψευδήμονα μορφήν. </l>
<l n="531">μὴ δέ, πάτερ, γράψειας ἐμὸν μόρον· οὐ δύναται γὰρ </l>
<l n="532">δακρυχέειν ἐμὸν εἶδος ὁμοῦ καὶ πότμον ὁδίτης“ </l>
<l n="533" rend="indent(1)">εἶπεν ὀνειρείη νοερὴ κεμάς, ἀπροϊδὴς δὲ </l>
<l n="534">ᾤχετο πωτήεσσα· καὶ Αὐτονόης παρακοίτης </l>
<l n="535">ἄνθορεν ὀμφήεντος ἀπορρίψας πτερὸν Ὕπνου. </l>
<l n="536">ἐκ λεχέων δὲ δάμαρτα πολυπτοίητον ἐγείρας </l>
<l n="537">πέφραδε θηρείην κεραελκέα παιδὸς ὀπωπήν, </l>
<l n="538">καὶ μύθους ἀγόρευεν, ὅσους φάτο νεβρὸς ἐχέφρων. <pb/> </l>
<l n="539">καὶ γόος ἔπλετο μᾶλλον· Ἀρισταίοιο δὲ νύμφη </l>
<l n="540">ἤιε μαστεύουσα τὸ δεύτερον, ἀχνυμένη δὲ </l>
<l n="541">πυκνὰ τανυπρέμνοιο διέστιχεν ἔνδια λόχμης· </l>
<l n="542">καὶ κραναῶν στείβουσα δυσέμβατα κύκλα κελεύθων </l>
<l n="543">κεῖνο μόγις φυτὸν εὗρε μιαιφόνον, εὗρε καὶ αὐτὴν </l>
<l n="544">ἰοδόκην καὶ τόξον ἐρημαίῳ παρὰ δένδρῳ. </l>
<l n="545">ὀστέα δ' ἔνθα καὶ ἔνθα χυτῇ μεμερισμένα γαίῃ, </l>
<l n="546">λείψανα πεπτηῶτα, μόγις συνελέξατο μήτηρ, </l>
<l n="547">καὶ φιλίῃ παλάμῃ γλυκερὴν πήχυνε κεραίην, </l>
<l n="548">καὶ κύσεν αἰνομόροιο δασύτριχα χείλεα νεβροῦ. </l>
<l n="549">ὀξὺ δὲ κωκύουσα νέκυν τυμβεύσατο μήτηρ, </l>
<l n="550">πάντα δέ οἱ παρὰ τύμβον ἐπέγραφεν, ὅσσα τοκῆι </l>
<l n="551">ἔννυχος Ἀκταίωνος ὀνειρείη φάτο φωνή. </l>
<l n="552" rend="indent(1)">ὄφρα μὲν ἔβρεμε πένθος Ἀρισταίοιο μελάθρῳ, </l>
<l n="553">τόφρα δὲ καλλίστερνος Ἐχίονι τίκτεν Ἀγαύη </l>
<l n="554">Γηγενέος θρασὺν υἷα θεημάχον· ἀρτιφάτου δὲ </l>
<l n="555">πένθεος ἱσταμένοιο φερώνυμος ἔπλετο Πενθεύς. </l>
<l n="556" rend="indent(1)">καὶ Νεφέλης μετὰ λέκτρα, μετὰ προτέρους ὑμεναίους </l>
<l n="557">εἰς θαλάμους Ἀθάμαντος ἐκώμασε παρθένος Ἰνώ· </l>
<l n="558">αἰνοπαθῆ δὲ Λέαρχον ἐγείνατο καὶ Μελικέρτην </l>
<l n="559">ποντιὰς ἐσσομένη μετανάστιος, οἷα τιθήνη </l>
<l n="560">παιδοκόμος Βρομίοιο φερέσβιος· ἀμφοτέροις γὰρ </l>
<l n="561">μαζὸν ἕνα ξύνωσε Παλαίμονι καὶ Διονύσῳ. </l>
<l n="562" rend="indent(2)">καὶ Σεμέλη πεφύλακτο φαεινοτέροις ὑμεναίοις· <pb/> </l>
<l n="563">ἤδη γὰρ μενέαινε νέον Διόνυσον ἀέξειν, </l>
<l n="564">ταυροφυὲς μίμημα παλαιγενέος Διονύσου, </l>
<l n="565">αἰνομόρου Ζαγρῆος ἔχων πόθον ὑψιμέδων Ζεύς, </l>
<l n="566">ὃν τέκε Περσεφόνεια δρακοντείῃ Διὸς εὐνῇ </l>
<l n="567">σύγγαμος οὐδαίοιο μελαγχλαίνου βασιλῆος, </l>
<l n="568">Ζεὺς ὅτε πουλυέλικτος, ἔχων ψευδήμονα μορφήν, </l>
<l n="569">μείλιχος ἱμερόεντι δράκων κυκλούμενος ὁλκῷ </l>
<l n="570">Περσεφόνης σύλησεν ἀνυμφεύτοιο κορείην </l>
<l n="571">κευθομένης, ὅτε πάντες, ὅσοι ναετῆρες Ὀλύμπου, </l>
<l n="572">παιδὶ μιῇ θέλγοντο καὶ ἀγχιγάμου περὶ κούρης </l>
<l n="573">Κυπριδίην ἔριν εἶχον ἀσυλήτων ὑμεναίων </l>
<l n="574">δωροφόροι· μή πω δὲ μολὼν ἐπὶ δέμνια Πειθοῦς </l>
<l n="575">ῥάβδον ἑὴν ἐτίταινε γέρας θαλαμηπόλον Ἑρμῆς, </l>
<l n="576">ὤρεγε δ' ἕδνα γάμοιο λύρην εὔυμνον Ἀπόλλων, </l>
<l n="577">καὶ δόρυ καὶ θώρηκα γαμήλιον ὤπασεν Ἄρης </l>
<l n="578">ἀσπίδα δῶρον ἄγων νυμφήιον, εὐκελάδου δὲ </l>
<l n="579">Λήμνιος ἀρτιτέλεστον ἔτι πνείοντα καμίνου </l>
<l n="580">ποικίλον ὅρμον ἔτεινε πολύχροον ἀμφιγυήεις· </l>
<l n="581">ἤδη γὰρ προτέρην ἀέκων ἠρνήσατο νύμφην </l>
<l n="582">Ἄρεϊ βακχευθεῖσαν ὀπιπεύων Ἀφροδίτην· </l>
<l n="583">δείκνυε καὶ μακάρεσσι γαμοκλόπον ἅρπαγα λέκτρων, </l>
<l n="584">ἀγγελίῃ Φαέθοντος ἀραχναίῳ τινὶ δεσμῷ </l>
<l n="585">γυμνῇ γυμνὸν Ἄρηα περισφίγξας Ἀφροδίτῃ. </l>
<l n="586">Ζεὺς δὲ πατὴρ πολὺ μᾶλλον ἐθέλγετο Περσεφονείῃ· </l>
<l n="587">καὶ Διὶ παπταίνοντι φυῆς εὐπάρθενον ἥβην <pb/> </l>
<l n="588">ὀφθαλμὸς προκέλευθος ἐγίνετο πομπὸς Ἐρώτων, </l>
<l n="589">Περσεφόνης ἀκόρητος· ὑπὸ κραδίην δέ οἱ αἰεὶ </l>
<l n="590">λαίλαπες ἐρροίζησαν ἀκοιμήτοιο μερίμνης· </l>
<l n="591">καὶ Παφίης κατὰ βαιὸν ἀνήπτετο μείζονι πυρσῷ </l>
<l n="592">ἐξ ὀλίγου σπινθῆρος· ἐπ' εὐκόλπῳ δὲ θεαίνῃ </l>
<l n="593">Ζηνὸς ἐρωμανέοντος ἐδουλώθησαν ὀπωπαί. </l>
<l n="594">καί ποτε χαλκὸν ἔχουσα διαυγέα τέρπετο κούρη </l>
<l n="595">κάλλεος ἀντιτύποιο δικασπόλον, αὐτομάτῳ δὲ </l>
<l n="596">σιγαλέῳ κήρυκι τύπον πιστώσατο μορφῆς </l>
<l n="597">ψευδαλέον σκιόεντι δέμας κρίνουσα κατόπτρῳ, </l>
<l n="598">μιμηλὴν δ' ἐγέλασσεν ἐς εἰκόνα· Περσεφόνη δὲ </l>
<l n="599">αὐτοχάρακτον ἄγαλμα διοπτεύουσα προσώπου </l>
<l n="600">ψευδομένης νόθον εἶδος ἐδέρκετο Περσεφονείης. </l>
<l n="601">καί ποτε διψαλέοιο πυραυγέι καύματος ἀτμῷ </l>
<l n="602">καρχαλέης φεύγουσα μεσημβρινὸν ἴχνιον Ὥρης </l>
<l n="603">κερκίδος ἱστοπόνων καμάτων ἀμπαύετο κούρη, </l>
<l n="604">καὶ διεροὺς ἱδρῶτας ἀποσμήξασα προσώπου, </l>
<l n="605">σφιγγομένην στέρνοισι σαόφρονα λύσατο μίτρην, </l>
<l n="606">καὶ χρόα λυσιπόνοισι καθικμαίνουσα λοετροῖς </l>
<l n="607">πηγαίῳ πεφόρητο καταψύχοντι ῥεέθρῳ, </l>
<l n="608">νήματα καλλείψασα πεπαρμένα Παλλάδος ἱστῷ. </l>
<l n="609">οὐδὲ Διὸς λάθεν ὄμμα πανόψιον· ἀσκεπέος δὲ </l>
<l n="610">λουομένης ὅλον εἶδος ἐδέρκετο Περσεφονείης· </l>
<l n="611">οὐ τόσον ἱμείρων ἐπεμήνατο Κυπρογενείῃ, <pb/> </l>
<l n="612">ἣν ποθέων ἀκίχητα γονὴν ἔσπειρεν ἀρούρῃ </l>
<l n="613">θερμὸν ἀκοντίζων αὐτόσσυτον ἀφρὸν ἐρώτων, </l>
<l n="614">ἔνθεν ἀεξιτόκοιο Κεραστίδος ἔνδοθι Κύπρου </l>
<l n="615">Φηρῶν εὐκεράων διδυμόχροος ἤνθεε φύτλη. </l>
<l n="616">καὶ μεδέων κόσμοιο καὶ οὐρανὸν ἡνιοχεύων </l>
<l n="617">εἰς πόθον αὐχένα κάμψεν ὁ τηλίκος· οὐδὲ κεραυνοί, </l>
<l n="618">οὐ στεροπὴ χραίσμησε κορυσσομένης Ἀφροδίτης· </l>
<l n="619">Ἥρης δ' οἶκον ἔλειπε, λέχος δ' ἀπέειπε Διώνης, </l>
<l n="620">Δηοῦς ῥῖψεν ἔρωτα, Θέμιν φύγε, κάλλιπε Λητώ, </l>
<l n="621">μούνης δ' εἰς ὑμέναιον ἐθέλγετο Περσεφονείης. <pb/> </l>
</div>
<div type="Book" n="6">
<l n="t1"><label type="head">ΔΙΟΝΥΣΙΑΚΩΝ ΕΚΤΟΝ.</label> </l>
<l n="1" rend="indent(1)">Οὐδὲ πατὴρ τότε μοῦνος ἔχεν πόθον· ἀλλὰ καὶ αὐτοὶ </l>
<l n="2">ἓν βέλος ἶσον ἔχοντες, ὅσοι ναετῆρες Ὀλύμπου, </l>
<l n="3">Δηῴης ὑμέναιον ἐεδνώσαντο θεαίνης. </l>
<l n="4">ἔνθα σέλας ῥοδέοιο διαλλάξασα προσώπου </l>
<l n="5">ἄλγεσι κυμαίνοντα νόον μαστίζετο Δηώ· </l>
<l n="6">καὶ κεφαλῆς γονόεσσαν ἀπεσφήκωσε καλύπτρην, </l>
<l n="7">αὐχενίης λύσασα καθειμένα βόστρυχα χαίτης, </l>
<l n="8">παιδὶ περιφρίσσουσα· βαρυνομένης δὲ θεαίνης </l>
<l n="9">δάκρυσιν αὐτοχύτοισι καθικμαίνοντο παρειαί, </l>
<l n="10">ὅττι τόσους μνηστῆρας ἑνὶ φλογόεντι βελέμνῳ </l>
<l n="11">εἰς ἔριν οἰστρηθέντας ὁμοζήλων ὑμεναίων </l>
<l n="12">ξυνὸς Ἔρως βάκχευεν, ἁμιλλητῆρας ἐρώτων· </l>
<l n="13">πάντας μὲν τρομέεσκε, τὸ δὲ πλέον ὄμπνια μήτηρ </l>
<l n="14">παιδὸς ἔχειν Ἥφαιστον ἐδείδιε χωλὸν ἀκοίτην. </l>
<l n="15">καὶ δόμον Ἀστραίοιο μετέστιχεν εὔποδι ταρσῷ, </l>
<l n="16">δαίμονος ὀμφήεντος· ὀπισθοπόρων δὲ κομάων </l>
<l n="17">ἄπλοκον ἀσταθέεσσιν ἐσείετο βόστρυχον αὔραις. </l>
<l n="18">τὴν μὲν ἰδὼν ἤγγειλεν Ἑωσφόρος· εἰσαΐων δὲ </l>
<l n="19">ὦρτο γέρων Ἀστραῖος· ὁ μὲν γραμμῇσι χαράσσων </l>
<l n="20">κυανέην ἐνέπασσε κόνιν περὶ νῶτα τραπέζης, <pb/> </l>
<l n="21">καὶ τυπόων ἑλικηδὸν ὑπ' ἀγκυλόδοντι σιδήρῳ </l>
<l n="22">πυθμένα τετράπλευρον ἐπέγραφεν αἴθοπι τέφρῃ, </l>
<l n="23">καὶ τύπον ἄλλον ἔτευξεν ἰσογλώχινι τριγώνῳ. </l>
<l n="24">ἀλλὰ τὰ μὲν μεθέηκε καὶ ἤλυθεν ἄγχι θυράων </l>
<l n="25">ἀντιόων Δήμητρι· διεσσυμένων δὲ μελάθρου </l>
<l n="26">Ἕσπερος ἡγεμόνευε, καὶ εἰς θρόνον ἵδρυε Δηὼ </l>
<l n="27">πατρὸς ἑοῦ παρὰ θῶκον· ὁμοστόργῳ δὲ μενοινῇ </l>
<l n="28">νεκταρέου κεράσαντες ἀπὸ κρητῆρος Ἀῆται </l>
<l n="29">δαίμονα λυσιπόνοισιν ἐδεικανόωντο κυπέλλοις </l>
<l n="30">υἱέες Ἀστραίοιο· πιεῖν δ' ἠρνήσατο Δηὼ </l>
<l n="31">Περσεφόνης μεθύουσα μεληδόνι· μουνοτόκοι γὰρ </l>
<l n="32">τηλυγέτους διὰ παῖδας ἀεὶ τρομέουσι τοκῆες· </l>
<l n="33">ἀλλὰ μόγις παρέπεισεν ἀναινομένην ἔτι Δηὼ </l>
<l n="34">ἡδυεπὴς Ἀστραῖος ἔχων θελξίφρονα πειθώ. </l>
<l n="35">ἔνθα γέρων μέγα δεῖπνον ἐπήρτυεν, ὄφρα μερίμνας </l>
<l n="36">θυμοδακεῖς Δήμητρος ἀποσκεδάσειε τραπέζῃ. </l>
<l n="37">καὶ πίσυρες λαγόνεσσι καθαψάμενοι τελαμῶνας </l>
<l n="38">πατρὸς ὑποδρηστῆρες ἐμιτρώθησαν Ἀῆται· </l>
<l n="39">νεκταρέῳ δὲ κύπελλα παρὰ κρητῆρι τιταίνων </l>
<l n="40">Εὖρος ἐῳνοχόει, προχόῳ δ' ἐπιδόρπιον ὕδωρ </l>
<l n="41">εἶχε Νότος, Βορέης δὲ φέρων ἐπέθηκε τραπέζῃ </l>
<l n="42">ἀμβροσίην, Ζέφυρος δὲ περιθλίβων θρόον αὐλοῦ </l>
<l n="43">εἰαρινοῖς δονάκεσσι μελίζετο θῆλυς Ἀήτης· <pb/> </l>
<l n="44">καὶ στεφάνους ἔπλεξεν Ἑωσφόρος ἄνθεα δήσας </l>
<l n="45">ὀρθρινοῖς κομόωντα δροσιζομένοισι κορύμβοις </l>
<l n="46">καὶ νυχίου λαμπτῆρος ἐθήμονα πυρσὸν ἀείρας </l>
<l n="47">Ἕσπερος ὀρχηστῆρι ποδῶν ἐλελίζετο ταρσῷ </l>
<l n="48">πάλλων καμπύλον ἴχνος, ἐπεὶ πέλε πομπὸς Ἐρώτων </l>
<l n="49">καὶ σκαρθμῷ μεμέλητο χοροπλεκέων ὑμεναίων. </l>
<l n="50" rend="indent(1)">ἀλλ' ὅτε δὴ μετὰ δαῖτα θεὰ κεκόρητο χορείης </l>
<l n="51">σεισαμένη βαρὺ κέντρον ἀμερσινόοιο μερίμνης, </l>
<l n="52">μαντοσύνην ἐρέεινε, φιλοστόργου δὲ γεραιοῦ </l>
<l n="53">λαιῇ μὲν παλάμῃ γονάτων θίγε, λισσομένη δὲ </l>
<l n="54">δεξιτερῇ ψαύεσκε βαθυσμήριγγος ὑπήνης· </l>
<l n="55">καὶ πολέας μνηστῆρας ἑῆς μυθήσατο κούρης </l>
<l n="56">θέσφατα μαστεύουσα παρήγορα· μαντοσύναι γὰρ </l>
<l n="57">ἐλπίσιν ἐσσομένῃσιν ὑποκλέπτουσιν ἀνίας. </l>
<l n="58" rend="indent(1)">οὐδὲ γέρων Ἀστραῖος ἀναίνετο· μουνοτόκου δὲ </l>
<l n="59">κούρης ἀρτιλόχευτα γενέθλια μέτρα νοήσας </l>
<l n="60">καὶ χρόνον οὐ πταίοντα καὶ ἀπλανέος δρόμον Ὥρης </l>
<l n="61">ἀρχεγόνου, κάμψας δὲ μετάτροπα δάκτυλα χειρῶν </l>
<l n="62">ἀμφὶ παλιννόστοιο μετήλυδα κύκλον ἀριθμοῦ </l>
<l n="63">ἐκ παλάμης παλάμῃ διεμέτρεε δίζυγι παλμῷ· </l>
<l n="64">καί οἱ κεκλομένῳ θεράπων εὔκυκλον ἀείρας </l>
<l n="65">σφαῖραν ἑλισσομένην, τύπον αἰθέρος, εἰκόνα κόσμου, </l>
<l n="66">Ἀστερίων παρέθηκε λαβὼν ἄπο πώματα χηλοῦ. <pb/> </l>
<l n="67">ἔνθα γέρων πεπόνητο, καὶ ἄξονος ἄκρον ἑλίσσων </l>
<l n="68">Ζῳδιακὸν περὶ κύκλον ἑὴν ἐτίταινεν ὀπωπὴν </l>
<l n="69">λεύσσων ἔνθα καὶ ἔνθα καὶ ἀπλανέας καὶ ἀλήτας· </l>
<l n="70">καὶ πόλον ἀμφελέλιζε· πολυστροφάλιγγι δὲ ῥιπῇ </l>
<l n="71">εἰς δρόμον ἀστήρικτον ἀτέρμονι κάμπτετο νύσσῃ </l>
<l n="72">ἄστρασι ποιητοῖσι νόθος κυκλούμενος αἰθήρ, </l>
<l n="73">ἄξονι μεσσατίῳ τετορημένος· εὗρε δὲ δαίμων </l>
<l n="74">σφαῖραν ἰδὼν στεφανηδόν, ὅτι πλήθοντι προσώπῳ </l>
<l n="75">ἀγκύλα συνδέσμοιο διέτρεχε νῶτα Σελήνη, </l>
<l n="76">καὶ Φαέθων ἰσόμοιρος ἔην ἀντώπιδι Μήνῃ </l>
<l n="77">κέντρῳ ὑποχθονίῳ πεφορημένος, ἀχλυόεις δὲ </l>
<l n="78">κῶνος ἀερσιπότητος ἀπὸ χθονὸς ὀξὺς ἀνέρπων </l>
<l n="79">ἀντίτυπον Φαέθοντος ὅλην ἐκάλυψε Σελήνην· </l>
<l n="80">καὶ γαμίης φιλότητος ἁμιλλητῆρας ἀκούων </l>
<l n="81">Ἄρεα δίζετο μᾶλλον, ὑπὲρ δυτικοῦ δὲ μελάθρου </l>
<l n="82">φῶρα γάμων ἐνόησε σὺν ἀστέρι Κυπρογενείης </l>
<l n="83">ἑσπερίῳ· καὶ κλῆρον ἐπώνυμον εὗρε τοκήων </l>
<l n="84">Παρθενικῆς ἀστραῖον ὑπὸ στάχυν· ἀμφὶ δ' ἄρ' αὐτῷ </l>
<l n="85">ὀμβροτόκου Κρονίδαο βιοσσόος ἔτρεχεν ἀστήρ. </l>
<l n="86" rend="indent(1)">ἀλλ' ὅτε πάντα νόησεν ἀριθμήσας ἴτυν ἄστρων, </l>
<l n="87">σφαῖραν ἀειδίνητον ἀνέκρυφε κοιλάδι κίστῃ, </l>
<l n="88">σφαῖραν ποικιλόνωτον· ἀνειρομένῃ δὲ θεαίνῃ </l>
<l n="89">τριπλόον ὀμφαίης ἀνερεύγετο θέσφατον ἠχοῦς· </l>
<l n="90" rend="indent(1)">„Δημῆτερ φιλότεκνος, ὑπὸ σκιοειδέι κώνῳ <pb/> </l>
<l n="91">κλεπτομένης ἀκτῖνος ἀφωτίστοιο Σελήνης </l>
<l n="92">νυμφίον ἁρπακτῆρα φυλάσσεο Περσεφονείης, </l>
<l n="93">κρυπτὸν ἀσυλήτοιο τεῆς ληίστορα κούρης, </l>
<l n="94">εἰ λίνα Μοιράων ἐπιπείθεται· ἀπροϊδῆ δὲ </l>
<l n="95">ἀθρήσεις πρὸ γάμοιο νόθον λαθραῖον ἀκοίτην </l>
<l n="96">θηρομιγῆ δολόμητιν, ἐπεὶ δυτικῷ παρὰ κέντρῳ </l>
<l n="97">σὺν Παφίῃ στείχοντα γαμοκλόπον Ἄρεα λεύσσω, </l>
<l n="98">ἀμφοτέροις δὲ Δράκοντα παραντέλλοντα δοκεύω. </l>
<l n="99">ὀλβίστην ἐνέπω σε· σὺ γὰρ τετράζυγι κόσμῳ </l>
<l n="100">ἔσσεαι ἀγλαόκαρπος, ὅτι χθονὶ καρπὸν ὀπάσσεις </l>
<l n="101">ἀτρυγέτῳ· κούρης γὰρ ὑπὲρ κλήροιο τοκήων </l>
<l n="102">παρθένος Ἀστραίη σταχυώδεα χεῖρα τιταίνει.“ </l>
<l n="103" rend="indent(1)">ὣς φάμενος μαντῷον ὑπὸ στόμα κοίμισεν ὀμφήν. </l>
<l n="104">ἀλλ' ὅτε Δημήτηρ δρεπανηφόρος ἐλπίδα καρπῶν </l>
<l n="105">ἐσσομένων ἤκουσε καὶ αὐτοκέλευστον ἀκοίτην </l>
<l n="106">τηλυγέτης ἀδμῆτος ἀνέγγυον ἅρπαγα κούρης, </l>
<l n="107">ἔστενε μειδιόωσα· δι' ὑψιπόρου δὲ κελεύθου </l>
<l n="108">οἶκον ἑὸν σπεύδουσα κατηφέι δύσατο ταρσῷ. </l>
<l n="109">καὶ ζυγὸν εὐδίνητον ἐχιδναίῃ παρὰ φάτνῃ </l>
<l n="110">ἀμφιταλαντεύσασα λόφῳ διδυμάονι θηρῶν <pb/> </l>
<l n="111">ἄζυγας ἑρπηστῆρας ἐπεσφήκωσε λεπάδνῳ· </l>
<l n="112">καὶ γένυν ἀγκυλόδοντι περισφίγγουσα χαλινῷ </l>
<l n="113">ξανθοφυὴς βλοσυροῖο δι' ἅρματος ἤγαγε Δηὼ </l>
<l n="114">παῖδα καλυπτομένην νεφέλης κυανάμπυκι μίτρῃ, </l>
<l n="115">καὶ κτύπον ἀντικέλευθον ἐπιβρομέοντος ἀπήνῃ </l>
<l n="116">θηρονόμῳ μάστιγι κατερροίζησε Βορῆος, </l>
<l n="117">ἠερίης ἱππηδὸν ἐπεσσυμένων δρόμον αὔρης </l>
<l n="118">ἀσταθέων πτερὰ κοῦφα περιστέλλουσα δρακόντων </l>
<l n="119">ἀμφὶ κέρας Λιβυκοῖο παλίσσυτον Ὠκεανοῖο. </l>
<l n="120">Δικταίης δ' ἀίουσα μέλος κορυθαιόλον ἠχοῦς </l>
<l n="121">Κρῆτα χορὸν παράμειβε βαρυσμαράγοιο βοείης </l>
<l n="122">νῶτα περισκαίροντα κυβιστητῆρι σιδήρῳ. </l>
<l n="123">καί τινα λάινον οἶκον ἐποπτεύουσα θεαίνη </l>
<l n="124">Σικελίης τριλόφοιο Πελωρίδα δύσατο πέτρην </l>
<l n="125">Ἀδριάδας παρὰ θῖνας, ὅπῃ χύσις ἄστατος ἅλμης </l>
<l n="126">εἰς δύσιν ἑλκομένη περικάμπτεται εἴκελος ἅρπῃ, </l>
<l n="127">εἰς Λίβα πομπεύουσα Βορειόθεν ἀγκύλον ὕδωρ· </l>
<l n="128">καί, Κυανῆς ὅθι πυκνὰ ῥόος χυτλώσατο κούρην </l>
<l n="129">κρηναίῳ στροφάλιγγι χέων ὀπτήριον ὕδωρ, </l>
<l n="130">γείτονα κόλπον ὄπωπεν ἰσοσταθέοντα μελάθρῳ, </l>
<l n="131">λαϊνέης ὀρόφοιο περιστεφθέντα καλύπτρῃ, </l>
<l n="132">ὃν φύσις ἐθρίγκωσε χαραδραίῳ πυλεῶνι <pb/> </l>
<l n="133">λάινον ἱστὸν ἔχοντα μεμηλότα γείτοσι Νύμφαις. </l>
<l n="134">καὶ θεὸς ὀρφναίοιο διερπύζουσα μελάθρου </l>
<l n="135">παῖδα πολυσφρήγιστον ἐνέκρυφε φωλάδι πέτρῃ· </l>
<l n="136">λυσαμένη δὲ δράκοντας ἐυπτερύγων ἀπὸ δίφρων </l>
<l n="137">τὸν μὲν δεξιτεροῖο παρὰ πρηῶνα θυρέτρου, </l>
<l n="138">τὸν δὲ λιθογλώχινα πύλης παρὰ λαιὸν ὀχῆα </l>
<l n="139">στῆσεν ἀθηήτοιο φυλάκτορα Περσεφονείης· </l>
<l n="140">κεῖθι δὲ Καλλιγένειαν, ἑὴν εὔπαιδα τιθήνην, </l>
<l n="141">κάλλιπε σὺν ταλάροισι, καὶ ὁππόσα θήλεϊ φύτλῃ </l>
<l n="142">Παλλάδος εὐπαλάμοιο νέμει ταλασήιος ἱδρώς· </l>
<l n="143">καὶ ποσὶν ἠέρα τέμνεν, ἐρημονόμοις δὲ φυλάξαι </l>
<l n="144">καμπύλα πετραίῃσιν ἐπέτρεπεν ἅρματα Νύμφαις. </l>
<l n="145" rend="indent(1)">ἀμφὶ δὲ καρχαρόδοντα γένυν πεπόνητο σιδήρου </l>
<l n="146">εἰροκόμῳ ξαίνουσα περὶ κτενὶ λήνεα κούρη, </l>
<l n="147">ἠλακάτῃ δ' ἐνέλισσε· πολυστροφάδεσσι δὲ ῥιπαῖς </l>
<l n="148">εἰλυφόων ἄτρακτος ἕλιξ βητάρμονι παλμῷ </l>
<l n="149">νηθομένων ἐχόρευε μίτων κυκλούμενος ὁλκῷ· </l>
<l n="150">καὶ ποσὶ φοιταλέοισι παλίνδρομος ἄκρον ἀπ' ἄκρου </l>
<l n="151">πρωτοπαγῆ ποίησε διάσματα, φάρεος ἀρχήν, </l>
<l n="152">ἱστῷ δ' ἀμφὶς ἕλισσεν· ὕφαινε δὲ κερκίδι κούρη </l>
<l n="153">πηνίον ἐξέλκουσα παρὲκ μίτον, ἀμφὶ δὲ πέπλῳ </l>
<l n="154">γνωτὴν ἱστοτέλειαν ἑὴν ἐλίγαινεν Ἀθήνην. </l>
<l n="155" rend="indent(1)">παρθένε Περσεφόνεια, σὺ δ' οὐ γάμον εὗρες ἀλύξαι, </l>
<l n="156">ἀλλὰ δρακοντείοισιν ἐνυμφεύθης ὑμεναίοις, <pb/> </l>
<l n="157">Ζεὺς ὅτε πουλυέλικτος ἀμειβομένοιο προσώπου </l>
<l n="158">νυμφίος ἱμερόεντι δράκων κυκλούμενος ὁλκῷ </l>
<l n="159">εἰς μυχὸν ὀρφναίοιο διέστιχε παρθενεῶνος, </l>
<l n="160">σείων δαυλὰ γένεια· παρισταμένων δὲ θυρέτρῳ </l>
<l n="161">εὔνασεν ἰσοτύπων πεφοβημένον ὄμμα δρακόντων .... </l>
<l n="162">καὶ γαμίαις γενύεσσι δέμας λιχμάζετο κούρης </l>
<l n="164">μείλιχος. αἰθερίων δὲ δρακοντείων ὑμεναίων </l>
<l n="163">Περσεφόνης γονόεντι τόκῳ κυμαίνετο γαστήρ, </l>
<l n="165">Ζαγρέα γειναμένη, κερόεν βρέφος, ὃς Διὸς ἕδρης </l>
<l n="166">μοῦνος ἐπουρανίης ἐπεβήσατο, χειρὶ δὲ βαιῇ </l>
<l n="167">ἀστεροπὴν ἐλέλιζε· νεηγενέος δὲ φορῆος </l>
<l n="168">νηπιάχοις παλάμῃσιν ἐλαφρίζοντο κεραυνοί. </l>
<l n="169" rend="indent(1)">οὐδὲ Διὸς θρόνον εἶχεν ἐπὶ χρόνον· ἀλλά ἑ γύψῳ </l>
<l n="170">κερδαλέῃ χρισθέντες ἐπίκλοπα κύκλα προσώπου </l>
<l n="171">δαίμονος ἀστόργοιο χόλῳ βαρυμήνιος Ἥρης </l>
<l n="172">Ταρταρίῃ Τιτῆνες ἐδηλήσαντο μαχαίρῃ </l>
<l n="173">ἀντιτύπῳ νόθον εἶδος ὀπιπεύοντα κατόπτρῳ. </l>
<l n="174">ἔνθα διχαζομένων μελέων Τιτῆνι σιδήρῳ </l>
<l n="175">τέρμα βίου Διόνυσος ἔχων παλινάγρετον ἀρχὴν </l>
<l n="176">ἀλλοφυὴς μορφοῦτο πολυσπερὲς εἶδος ἀμείβων, <pb/> </l>
<l n="177">πῇ μὲν ἅτε Κρονίδης δόλιος νέος αἰγίδα σείων, </l>
<l n="178">πῇ δὲ γέρων βαρύγουνος ἅτε Κρόνος ὄμβρον ἰάλλων· </l>
<l n="179">ἄλλοτε ποικιλόμορφον ἔην βρέφος, ἄλλοτε κούρῳ </l>
<l n="180">εἴκελος οἰστρηθέντι, νέον δέ οἱ ἄνθος ἰούλων </l>
<l n="181">ἀκροκελαινιόωντα κατέγραφε κύκλα προσώπου· </l>
<l n="182">πῇ δὲ χόλῳ δασπλῆτι λέων μιμηλὸς ἰάλλων </l>
<l n="183">φρικαλέον βρύχημα σεσηρότι μαίνετο λαιμῷ, </l>
<l n="184">ὀρθώσας πυκινῇσι κατάσκιον αὐχένα χαίταις, </l>
<l n="185">ἀμφελελιζομένῃ λασιότριχος ὑψόθι νώτου </l>
<l n="186">αὐτομάτῃ μάστιγι περιστίζων δέμας οὐρῇ. </l>
<l n="187">ἔνθα λεοντείοιο λιπὼν ἴνδαλμα προσώπου </l>
<l n="188">ὑψιλόφῳ χρεμετισμὸν ὁμοίιον ἔβρεμεν ἵππῳ </l>
<l n="189">ἄζυγι, γαῦρον ὀδόντα μετοχμάζοντι χαλινοῦ, </l>
<l n="190">καὶ πολιῷ λεύκαινε περιτρίβων γένυν ἀφρῷ· </l>
<l n="191">ἄλλοτε ῥοιζήεντα χέων συριγμὸν ὑπήνης </l>
<l n="192">ἀμφιλαφὴς φολίδεσσι δράκων ἐλέλικτο κεράστης, </l>
<l n="193">γλῶσσαν ἔχων προβλῆτα κεχηνότος ἀνθερεῶνος, </l>
<l n="194">καὶ βλοσυρῷ Τιτῆνος ἐπεσκίρτησε καρήνῳ </l>
<l n="195">ὅρμον ἐχιδνήεντα περίπλοκον αὐχένι δήσας· </l>
<l n="196">καὶ δέμας ἑρπηστῆρος ἀειδίνητον ἐάσσας </l>
<l n="197">τίγρις ἔην, στίξας δέμας αἰόλον· ἄλλοτε ταύρῳ </l>
<l n="198">ἰσοφυής, στομάτων δὲ νόθον μυκηθμὸν ἰάλλων </l>
<l n="199">θηγαλέῃ Τιτῆνας ἀνεστυφέλιξε κεραίῃ. <pb/> </l>
<l n="200">καὶ ψυχῆς προμάχιζεν, ἕως ζηλήμονι λαιμῷ </l>
<l n="201">τρηχαλέον μύκημα δι' ἠέρος ἔβρεμεν Ἥρη, </l>
<l n="202">μητρυιὴ βαρύμηνις, ἰσοφθόγγῳ δὲ θεαίνῃ </l>
<l n="203">αἰθέριον κελάδημα πύλαι κανάχιζον Ὀλύμπου, </l>
<l n="204">καὶ θρασὺς ὤκλασε ταῦρος· ἀμοιβαίῃ δὲ φονῆες </l>
<l n="205">ταυροφυῆ Διόνυσον ἐμιστύλλοντο μαχαίρῃ. </l>
<l n="206" rend="indent(1)">Ζεὺς δὲ πατήρ, προτέροιο δαϊζομένου Διονύσου </l>
<l n="207">γινώσκων σκιόεντα τύπον δολίοιο κατόπτρου, </l>
<l n="208">μητέρα Τιτήνων ἐλάσας ποινήτορι πυρσῷ </l>
<l n="209">Ζαγρέος εὐκεράοιο κατεκλήισε φονῆας </l>
<l n="210">Ταρταρίῳ πυλεῶνι· καὶ αἰθομένων ἀπὸ δένδρων </l>
<l n="211">θερμὰ βαρυνομένης ἐμαραίνετο βόστρυχα γαίης. </l>
<l n="212">ἀντολίην δ' ἔφλεξε, καὶ αἰθαλόεντι βελέμνῳ </l>
<l n="213">αἴθετο Βάκτριον οὖδας ἑώιον, ἀγχιπόροις δὲ </l>
<l n="214">κύμασιν Ἀσσυρίοισιν ἐδαίετο Κάσπιον ὕδωρ, </l>
<l n="215">Ἰνδῷοί τε τένοντες· Ἐρυθραίοιο δὲ κόλπου </l>
<l n="216">ἔμπυρα κυμαίνοντος Ἄραψ θερμαίνετο Νηρεύς. </l>
<l n="217">καὶ δύσιν ἀντικέλευθον ἑῷ πρήνιξε κεραυνῷ </l>
<l n="218">Ζεὺς πυρόεις φιλότεκνος· ὑπὸ Ζεφύροιο δὲ ταρσῷ </l>
<l n="219">ἡμιδαὴς σέλας ὑγρὸν ἀπέπτυεν ἑσπερὶς ἅλμη ... </l>
<l n="220">Ἀρκτῷοί τε τένοντες· ὁμοφλεγέος δὲ καὶ αὐτῆς <pb/> </l>
<l n="221">πηγνυμένης πάφλαζε Βορήια νῶτα θαλάσσης· </l>
<l n="222">καὶ Νοτίου νιφόεσσαν ὑπὸ κλίσιν Αἰγοκερῆος </l>
<l n="223">θερμοτέρῳ σπινθῆρι μεσημβρινὸς ἔζεεν ἀγκών. </l>
<l n="224" rend="indent(1)">καὶ διεροῖς βλεφάροις ποταμήια δάκρυα λείβων </l>
<l n="225">Ὠκεανὸς λιτάνευε χέων ἱκετήσιον ὕδωρ· </l>
<l n="226">Ζεὺς δὲ χόλον πρήυνε, βαρυνομένην δὲ κεραυνῷ </l>
<l n="227">γαῖαν ἰδὼν ἐλέαιρε, καὶ ἤθελεν ὕδατι νίψαι </l>
<l n="228">λύματα τεφρήεντα καὶ ἔμπυρον ἕλκος ἀρούρης. </l>
<l n="229" rend="indent(1)">καὶ τότε γαῖαν ἅπασαν ἐπέκλυσεν ὑέτιος Ζεὺς </l>
<l n="230">πυκνώσας νεφέεσσιν ὅλον πόλον, οὐρανίη δὲ </l>
<l n="231">βρονταίοις πατάγοισι Διὸς μυκήσατο σάλπιγξ, </l>
<l n="232">ἀστέρες ὁππότε πάντες ἐνὶ σφετέροισι μελάθροις </l>
<l n="233">κεκριμένοι δρόμον εἶχον, ἐπεὶ τετράζυγι δίφρῳ </l>
<l n="234">Ἠέλιος σελάγιζε λεοντείων ἐπὶ νώτων </l>
<l n="235">ἱππεύων ἑὸν οἶκον· ἐπιτροχόωσα δὲ δίφρῳ </l>
<l n="236">Καρκίνον ὀκταπόδην τριφυὴς κυκλοῦτο Σελήνη, </l>
<l n="237">καὶ δροσερὴν ὑπὸ πέζαν ἰσημερίῳ παρὰ κύκλῳ </l>
<l n="238">Κύπρις ἀπὸ Κριοῖο μεταστήσασα πορείην </l>
<l n="239">εἰαρινὸν δόμον εἶχεν, ἀχείμονα Ταῦρον Ὀλύμπου, <pb/> </l>
<l n="240">γείτων δ' Ἠελίοιο προάγγελον ἱστοβοῆος </l>
<l n="241">Σκορπίον εἶχεν Ἄρης, μιτρούμενον αἴθοπι Ταύρῳ, </l>
<l n="242">δόχμιος ἀντικέλευθον ὀπιπεύων Ἀφροδίτην, </l>
<l n="243">καὶ τελέων λυκάβαντα δυωδεκάμηνος ὁδίτης </l>
<l n="244">Ἰχθύας ἀστερόεντας ἐπέτρεχεν ἀκρόνυχος Ζεύς, </l>
<l n="245">δεξιτερὴν τρίπλευρον ἔχων ἑλικώδεα Μήνην, </l>
<l n="246">καὶ Κρόνος ὄμβρια νῶτα διέστιχεν Αἰγοκερῆος </l>
<l n="247">φέγγεϊ λαχνήεντι διάβροχος, ἀμφὶ δὲ φαιδρῆς </l>
<l n="248">Παρθενικῆς πτερύγεσσιν ἔην ὑψούμενος Ἑρμῆς, </l>
<l n="249">ὅττι Δίκην δόμον εἶχε δικασπόλος. ἑπταπόρου δὲ </l>
<l n="250">αἰθέρος ὑδατόεντες ἀνωίχθησαν ὀχῆες </l>
<l n="251">Ζηνὸς ἐπομβρήσαντος· ἐριφλοίσβοιο δὲ κόλπου </l>
<l n="252">κρουνοῖς πλειοτέροισιν ἐμυκήσαντο χαράδραι, </l>
<l n="253">ὑδρηλαὶ δὲ θύγατρες ἀποσπάδες Ὠκεανοῖο </l>
<l n="254">λίμναι ἐκουφίζοντο, καὶ ἠέρι νέρτερον ὕδωρ </l>
<l n="255">κρουνοὶ ἀκοντιστῆρες ἀνέβλυον † Ὠκεανοῖο </l>
<l n="256">καὶ σκοπιαὶ ῥαθάμιζον, ὀρεσσιχύτῳ δὲ ῥεέθρῳ </l>
<l n="257">διψαλέαι ποταμηδὸν ἐμορμύροντο κολῶναι· </l>
<l n="258">ὑψώθη δὲ θάλασσα, καὶ εἰς ὄρος ὑψόθι λόχμης ... </l>
<l n="259">Νηρεΐδες γεγάασιν Ὀρειάδες. ἆ μέγα δειλή, </l>
<l n="260">χερσὶν ἀπειρήτοισιν ἐνήχετο παρθένος Ἠχὼ </l>
<l n="261">ἀρχαίης φόβον ἄλλον ἀμειβομένη περὶ μίτρης, </l>
<l n="262">μή ποτε Πᾶνα φυγοῦσα Ποσειδάωνι μιγείη. <pb/> </l>
<l n="263">ποντοπόροι δὲ λέοντες ἀήθεος ἔνδοθι πέτρης </l>
<l n="264">χερσαίων ἐχόρευον ἐνὶ σπήλυγγι λεόντων </l>
<l n="265">μυδαλέοις μελέεσσι· χαραδραίῳ δ' ἐνὶ κόλπῳ </l>
<l n="266">εἰναλίῳ δελφῖνι συνήντετο κάπρος ἀλήτης· </l>
<l n="267">καὶ ξυνοῖς ῥοθίοισιν ὀρεσσιχύτου νιφετοῖο </l>
<l n="268">θῆρες ἐναυτίλλοντο σὺν ἰχθύσιν· εἱλικόεις δὲ </l>
<l n="269">πούλυπος οὐρεσίφοιτος ἐπεσκίρτησε λαγωῷ. </l>
<l n="270">καὶ διεροὶ Τρίτωνες ὑπὸ σφυρὰ φωλάδος ὕλης </l>
<l n="271">ἔγχλοον αἰθύσσοντες ἐπ' ἰξύι δίπτυχον οὐρὴν </l>
<l n="272">Πανὸς ὀρεσσαύλοισιν ἐνεκρύπτοντο μελάθροις, </l>
<l n="273">σύμπλοον ἠερίοισιν ἐπιτρέψαντες ἀήταις </l>
<l n="274">στικτὴν ἠθάδα κόχλον· ἐν εὐύδρῳ δὲ κολώνῃ </l>
<l n="275">Πανὶ φιλοσκοπέλῳ μετανάστιος ἤντετο Νηρεύς, </l>
<l n="276">μυδαλέην σάλπιγγα διαπλώουσαν ἐάσσας, </l>
<l n="277">καὶ ναέτης πετραῖος ὄρος μετὰ πόντον ἀμείβων </l>
<l n="278">ἰκμαλέον σπέος εἶχεν ὑπωροφίης δόμον Ἠχοῦς. </l>
<l n="279">καὶ διερῷ τότε φῶτες ἀνοιδαίνοντες ὀλέθρῳ </l>
<l n="280">ὕδασι τυμβεύοντο, πολὺς δέ τις ἄλλος ἐπ' ἄλλῳ </l>
<l n="281">πλώετο κυματόεντι νέκυς πεφορημένος ὁλκῷ· </l>
<l n="282">καὶ νιφετῷ κελάδοντι κεχηνότος ἀνθερεῶνος </l>
<l n="283">χανδὸν ἀπὸ σκοπέλοιο πιὼν ὀρεσίδρομον ὕδωρ </l>
<l n="284">πῖπτε λέων, πέσε κάπρος. ὁμοζεύκτῳ δὲ ῥεέθρῳ <pb/> </l>
<l n="285">λίμναι ὁμοῦ ποταμοῖσι, Διὸς ῥόος, ὕδατα πόντου </l>
<l n="286">ἀλλήλοις κεκέραστο, καὶ εἰν ἑνὶ τέσσαρες αὖραι </l>
<l n="287">συμμιγέων ἀνέμων ἐπεμάστιον ἄκριτον ὕδωρ. </l>
<l n="288">καὶ διερὴν χθόνα πᾶσαν ἰδὼν ὑπὸ μείονι παλμῷ </l>
<l n="289">μοῦνον ἀπειλητῆρι τινασσομένην Διὸς ὄμβρῳ </l>
<l n="290">πόντιος Ἐννοσίγαιος ἑὴν ἔρριψεν ἀκωκὴν </l>
<l n="291">ἀσχαλόων, τίνα γαῖαν ἀνοχλίσσειε τριαίνῃ. </l>
<l n="292">Νηρεΐδων δὲ φάλαγγες ἐπέπλεον ἄβρομον ὕδωρ· </l>
<l n="293">καὶ χλοερῆς Θέτιν εἶχεν ἐπ' ἰξύος ὑγρὸς ὁδίτης, </l>
<l n="294">Τρίτων εὐρυγένειος, ἐπ' ἰχθυόεντι δὲ νώτῳ </l>
<l n="295">πομπίλον ἡνιόχευεν ἐν ἠέρι φοιτὰς Ἀγαυή, </l>
<l n="296">καὶ λόφον ὑδατόεντι φέρων κυκλούμενον ὁλκῷ, </l>
<l n="297">Δωρίδα κουφίζων, μετανάστιος ἔτρεχε δελφίς. </l>
<l n="298">καὶ βυθίη φάλλαινα περισκαίρουσα κολώναις </l>
<l n="299">πλάζετο, μαστεύουσα χαμευνάδος ἄντρα λεαίνης. </l>
<l n="300" rend="indent(1)">καὶ τότε κυματόεσσαν ἰδὼν ὑπὸ γείτονα πέτρην </l>
<l n="301">νηχομένην Γαλάτειαν ἀνίαχε μυδαλέος Πάν· </l>
<l n="302" rend="indent(1)">„πῇ φέρεαι, Γαλάτεια, δι' οὔρεος ἀντὶ θαλάσσης; </l>
<l n="303">μὴ τάχα μαστεύεις ἐρατὴν Κύκλωπος ἀοιδήν; </l>
<l n="304">πρὸς Παφίης λίτομαί σε καὶ ὑμετέρου Πολυφήμου, </l>
<l n="305">μὴ κρύψῃς δεδαυῖα βαρὺν πόθον, εἰ παρὰ πέτραις <pb/> </l>
<l n="306">νηχομένην ἐνόησας ἐμὴν ὀρεσίδρομον Ἠχώ. </l>
<l n="307">ἦ ῥά σοι ἶσον ἔχει διερὸν δρόμον; ἦ ῥα καὶ αὐτὴ </l>
<l n="308">ἑζομένη δελφῖνι θαλασσαίης Ἀφροδίτης, </l>
<l n="309">ὡς Θέτις ἀκρήδεμνος, ἐμὴ ναυτίλλεται Ἠχώ; </l>
<l n="310">δείδια, μή μιν ὄρινε δυσάντεα κύματα πόντου· </l>
<l n="311">δείδια, μή μιν ἔκευθε μέγας ῥόος. ὣς ἄρα δειλὴ </l>
<l n="312">ἄστατος ἐν πελάγεσσι μετ' οὔρεα κύματα βαίνει; </l>
<l n="313">ἥ ποτε πετρήεσσα φανήσεται ὑδριὰς Ἠχώ. </l>
<l n="314">ἀλλὰ τεὸν Πολύφημον ἔα βραδύν· ἢν ἐθελήσῃς, </l>
<l n="315">αὐτὸς ἐμοῖς ὤμοισιν ἀερτάζων σε σαώσω· </l>
<l n="316">οὔ με κατακλύζει κελάδων ῥόος· ἢν ἐθελήσω, </l>
<l n="317">ἴχνεσιν αἰγείοισιν ἐλεύσομαι εἰς πόλον ἄστρων.“ </l>
<l n="318" rend="indent(1)">ὣς φαμένῳ Γαλάτεια τόσην ἀντίαχε φωνήν· </l>
<l n="319" rend="indent(1)">„Πὰν φίλε, σὴν ἀνάειρε δι' οἴδματος ἄπλοον Ἠχώ· </l>
<l n="320">μή με μάτην ἐρέεινε, τί σήμερον ἐνθάδε βαίνω· </l>
<l n="321">ἄλλον ἐμοὶ πλόον εὗρεν ὑπέρτερον ὑέτιος Ζεύς. </l>
<l n="322">καὶ γλυκερήν περ ἐοῦσαν ἔα Κύκλωπος ἀοιδήν. </l>
<l n="323">οὐκέτι μαστεύω Σικελὴν ἅλα· τοσσατίου γὰρ </l>
<l n="324">τάρβος ἔχω νιφετοῖο καὶ οὐκ ἀλέγω Πολυφήμου.“ </l>
<l n="325" rend="indent(1)">εἶπε καὶ ὑγροπόροιο παρήλυθε Πανὸς ἐναύλους. </l>
<l n="326">πυκνὰ δὲ κυμαίνοντος ἀμαιμακέτου νιφετοῖο </l>
<l n="327">πᾶσα πόλις, πᾶς δῆμος ἔην ῥόος· οὐδέ τις ἀγκὼν </l>
<l n="328">ἄβροχος ἦν, οὐ γυμνὸς ἔην λόφος, οὐ ῥίον Ὄσσης, </l>
<l n="329">οὐ τότε Πήλιον ἄκρον· ὑπὸ τριλόφῳ δὲ κολώνῃ </l>
<l n="330">Τυρσηνὸς κελάδησεν· ἱμασσομένοιο δὲ πόντου <pb/> </l>
<l n="331">Ἀδριάδες Σικελοῖσιν ἐρόχθεον ὕδασι πέτραι </l>
<l n="332">ὀμβρηροῖς ῥοθίοισιν. ἐν ἠερίῃ δὲ κελεύθῳ </l>
<l n="333">μαρμαρυγαὶ Φαέθοντος ἐθηλύνοντο ῥεέθροις· </l>
<l n="334">ζώνῃ δ' ἑβδομάτῃ χθαμαλῆς ὑπὲρ ἄντυγα πέζης </l>
<l n="335">κύμασιν ἠλιβάτοισι σέλας ψύξασα Σελήνη </l>
<l n="336">μυδαλέων ἀνέκοψε λελουμένον αὐχένα ταύρων· </l>
<l n="337">ἀστραίῃ δὲ φάλαγγι μεμιγμένον ὄμβριον ὕδωρ </l>
<l n="338">λευκοτέρην ποίησε Γαλαξαίην ἴτυν ἀφρῷ. </l>
<l n="339" rend="indent(1)">καὶ ῥοθίῳ γονόεντι χέων ἑπτάστομον ὕδωρ </l>
<l n="340">Ἀλφειῷ δυσέρωτι συνήντετο Νεῖλος ἀλήτης, </l>
<l n="341">ὧν ὁ μὲν εὐκάρποιο δι' αὔλακος ἤθελεν ἕρπειν </l>
<l n="342">τέρπων ἰκμαλέοισι φιλήμασι διψάδα νύμφην, </l>
<l n="343">ὃς δὲ παραΐξας προτέρην ὁδὸν ἠθάδος ἅλμης </l>
<l n="344">ἀχνύμενος πεφόρητο· συνερπύζοντα δὲ λεύσσων </l>
<l n="345">Πύραμον ἱμερόεντα τόσην ἀνενείκατο φωνήν· </l>
<l n="346" rend="indent(1)">„Νεῖλε, τί κεν ῥέξαιμι καλυπτομένης Ἀρεθούσης; </l>
<l n="347">Πύραμε, τί σπεύδεις; τίνι κάλλιπες ἠθάδα Θίσβην; </l>
<l n="348">ὄλβιος Εὐφρήτης, ὅτι μὴ λάχε κέντρον Ἐρώτων. </l>
<l n="349">ζῆλον ἔχω καὶ δεῖμα μεμιγμένον· ὑδατόεις γὰρ <pb/> </l>
<l n="350">ἱμερτῇ παρίαυε τάχα Κρονίδης Ἀρεθούσῃ· </l>
<l n="351">δείδια, μὴ προχοῇσι τεὴν νυμφεύσατο Θίσβην. </l>
<l n="352">Πύραμος, Ἀλφειοῖο παραίφασις, ἡμέας ἄμφω </l>
<l n="353">οὐ Διὸς ὄμβρος ὄρινεν, ὅσον βέλος Ἀφρογενείης. </l>
<l n="354">ἕσπεό μοι φιλέοντι, Συρηκοσίης δ' Ἀρεθούσης </l>
<l n="355">ἴχνια μαστεύσω, σὺ δέ, Πύραμε, δίζεο Θίσβην. </l>
<l n="356">ἀλλ' ἐρέεις, ὅτι γαῖα τινάσσεται, ὅττι χαλέπτει </l>
<l n="357">οὐρανός, ὅττι θάλασσα βιάζεται, ὅττι καὶ αὐτὸς </l>
<l n="358">ἄπλοος ἀφριόωντι ῥόῳ κυμαίνεται αἰθήρ· </l>
<l n="359">οὐκ ἀλέγω νιφετοῖο μεμηνότος. ἆ μέγα θαῦμα· </l>
<l n="360">αἰθομένην Διὸς ὄμβρος ὅλην χθόνα καὶ φλόγα πόντου </l>
<l n="361">καὶ ποταμοὺς ἐκάθηρεν, ἀπ' Ἀλφειοῖο δὲ μούνου </l>
<l n="362">οὐτιδανὸν Παφίης οὐκ ἔσβεσεν ἁπτόμενον πῦρ. </l>
<l n="363">ἔμπης, εἰ κλονέει με τόσος ῥόος, εἰ πυρὶ κάμνω, </l>
<l n="364">βαιὸν ἐμῆς ὀδύνης πέλε φάρμακον, ὅττι καὶ αὐτὸς </l>
<l n="365">πλάζεται ἁβρὸς Ἄδωνις ἀνιάζων Ἀφροδίτην.“ </l>
<l n="366" rend="indent(1)">οὔ πω μῦθος ἔληγε, φόβος δ' ἐβιήσατο φωνήν. </l>
<l n="367">καὶ τότε Δευκαλίων περόων ὑψούμενον ὕδωρ </l>
<l n="368">ναυτίλος ἦν ἀκίχητος, ἔχων πλόον ἠεροφοίτην, </l>
<l n="369">καὶ στόλος αὐτοκέλευθος ἄτερ ποδός, ἄμμορος ὅρμου, </l>
<l n="370">λάρνακος αὐτοπόροιο κατέγραφε δύσνιφον ὕδωρ. </l>
<l n="371" rend="indent(1)">καί νύ κε κόσμος ἄκοσμος ἐγίνετο, καί νύ κεν ἀνδρῶν </l>
<l n="372">ἄσπορον ἁρμονίην ἀνελύσατο πάντροφος Αἰών· <pb/> </l>
<l n="373">ἀλλὰ Διὸς ζαθέοις ὑπὸ νεύμασι Κυανοχαίτης </l>
<l n="374">Θεσσαλικοῦ σκοπέλοιο μεσόμφαλον ἄκρον ἀράξας </l>
<l n="375">γειοτόμῳ τριόδοντι διέσχισε, καὶ διὰ μέσσου </l>
<l n="376">ῥηγνυμένου πρηῶνος ἐχάζετο μέρμερον ὕδωρ· </l>
<l n="377">καὶ χύσιν ὑψικέλευθον ἀπωσαμένη νιφετοῖο </l>
<l n="378">γαῖα φάνη παλίνορσος· ἐλαυνομένων δὲ ῥεέθρων </l>
<l n="379">εἰς βυθίους κευθμῶνας ἐγυμνώθησαν ἐρίπναι. </l>
<l n="380">καὶ χθονὸς ὑγρὰ μέτωπα χέων πολυδίψιον αἴγλην </l>
<l n="381">Ἠέλιος ξήραινε· παχυνομένων δὲ ῥοάων </l>
<l n="382">θερμοτέραις ἀκτῖσιν ἐχερσώθη πάλιν ἰλὺς </l>
<l n="383">οἷα πάρος. βροτέῃ δὲ τετυγμένα μείζονι τέχνῃ </l>
<l n="384">ἄστεα λαϊνέοισιν ἐνεστήρικτο θεμέθλοις, </l>
<l n="385">δωμήθη δὲ μέλαθρα, νεοκτίστων δὲ πολήων </l>
<l n="386">ἀρτιγόνοις μερόπεσσιν ἐγυρώθησαν ἀγυιαί. </l>
<l n="387">καὶ φύσις ἂψ ἐγέλασσε· συνιπταμένων δὲ θυέλλαις </l>
<l n="388">ὀρνίθων πτερύγεσσιν ἐρετμώθη πάλιν ἀήρ. <pb/> </l>
</div>
<div type="Book" n="7">
<l n="t1"><label type="head">ΔΙΟΝΥΣΙΑΚΩΝ ΕΒΔΟΜΟΝ.</label> </l>
<l n="1" rend="indent(1)">Ἤδη δ' ἀενάοιο βίου παλιναυξέι καρπῷ </l>
<l n="2">ἄρσενα θηλυτέρῃ γόνιμον σπόρον αὔλακι μίξας </l>
<l n="3">ἄσπορον ἤροσε κόσμον Ἔρως, φιλότητος ἀροτρεύς· </l>
<l n="4">καὶ φύσις ἐρρίζωτο, τιθηνήτειρα γενέθλης, </l>
<l n="5">καὶ χθονὶ πῦρ κεράσασα καὶ ἠέρι σύμπλοκον ὕδωρ </l>
<l n="6">ἀνδρομέην μόρφωσε γονὴν τετράζυγι δεσμῷ. </l>
<l n="7" rend="indent(1)">ἀλλὰ βίον μερόπων ἑτερότροπος εἶχεν ἀνίη </l>
<l n="8">ἀρχόμενον καμάτοιο καὶ οὐ λήγοντα μερίμνης. </l>
<l n="9">καὶ Διὶ παμμεδέοντι δυηπαθέων γένος ἀνδρῶν </l>
<l n="10">ἄμμορον εὐφροσύνης ἐπεδείκνυε σύντροφος Αἰών· </l>
<l n="11">οὔ πω γὰρ τοκετοῖο λεχώια νήματα λύσας </l>
<l n="12">Βάκχον ἀνηκόντιζε πατὴρ ἐγκύμονι μηρῷ, </l>
<l n="13">ἀνδρομέης ἄμπαυμα μεληδόνος· οὐ τότε λοιβὴ </l>
<l n="14">ἠερίους ἐμέθυσσε πόρους εὐώδεϊ καπνῷ </l>
<l n="15">οἰνοβαφής, στεφάνους δὲ θεῶν λειμωνίδι ποίῃ </l>
<l n="16">θυγατέρες λυκάβαντος ἀτερπέες ἔπλεκον Ὧραι· </l>
<l n="17">οἴνου γὰρ χρέος ἦεν· ἀβακχεύτου δὲ χορείης </l>
<l n="18">ἡμιτελὴς ἀνόνητος ἔην χάρις· ἀγρομένων γὰρ </l>
<l n="19">ὄμματα μοῦνον ἔθελγεν, ὅτε στροφάδεσσιν ἐρωαῖς </l>
<l n="20">ὀρχηστὴρ πολύκυκλος ἑλίσσετο λαίλαπι ταρσῶν, </l>
<l n="21">νεύματα μῦθον ἔχων, παλάμην στόμα, δάκτυλα φωνήν. <pb/> </l>
<l n="22" rend="indent(1)">ἀλλὰ Διὸς πετάσας ἐπὶ γούνασι λευκάδα χαίτην </l>
<l n="23">Αἰὼν ποικιλόμορφος, ἔχων κληῖδα γενέθλης, </l>
<l n="24">ἱκεσίης ὀρέγων κεχαλασμένον ὁλκὸν ὑπήνης, </l>
<l n="25">εἶχε λιτάς· δαπέδῳ δὲ καθελκομένοιο καρήνου </l>
<l n="26">ἐκταδίην ἔθλιψε ῥάχιν κυρτούμενος αὐχήν· </l>
<l n="27">καὶ ποδὸς ὀκλάζοντος ἀτέρμονα χεῖρα τιταίνων </l>
<l n="28">ἀενάου βιότοιο γέρων ἐφθέγξατο ποιμήν· </l>
<l n="29" rend="indent(1)">„Ζεῦ ἄνα, καὶ σὺ δόκευε κατηφέος ἄλγεα κόσμου· </l>
<l n="30">οὐχ ὁράᾳς, ὅτι γαῖαν ὅλην οἴστρησεν Ἐνυὼ </l>
<l n="31">ὥριον ἀμώουσα ταχυφθιμένης στάχυν ἥβης; </l>
<l n="32">οὔ πω λείψανα κεῖνα παρήλυθεν, ἐξότε φωτῶν </l>
<l n="33">ἔκλυσας ἔθνεα πάντα, καὶ ἠερίου ῥόος ὄμβρου </l>
<l n="34">αἰθέρα κυμαίνων ἐπεπάφλασε γείτονι Μήνῃ. </l>
<l n="35">χαιρέτω ὠκυμόρων μερόπων βίος, ὧν ἐπὶ πότμῳ </l>
<l n="36">οὐρανίους οἴηκας ἀναίνομαι· οὐκέτι κόσμου </l>
<l n="37">πεῖσμα κυβερνήσω· μακάρων δέ τις ἄλλος ἀρείων </l>
<l n="38">πηδάλιον βιότοιο παλιννόστοιο δεχέσθω· </l>
<l n="39">ἄλλος ἐμῶν ἐτέων ἐχέτω δρόμον· αἰνοπαθὲς γὰρ </l>
<l n="40">οἰκτείρων ἐμόγησα πολυτλήτων γένος ἀνδρῶν. </l>
<l n="41">ἄρκιον οὐ πέλε γῆρας, ὅ περ νεότητα μαραίνει <pb/> </l>
<l n="42">καὶ βραδὺν ἄνδρα τίθησι κάτω νεύοντι καρήνῳ, </l>
<l n="43">κυφὸς ὅτε τρομερῇσι περισσοπόδεσσι πορείαις </l>
<l n="44">γηροκόμῳ βαρύγουνος ἐρείδεται ἠθάδι βάκτρῳ· </l>
<l n="45">ἄρκιος οὐ πέλε πότμος, ὃς ἔκρυφε πολλάκι Λήθῃ </l>
<l n="46">νυμφίον ἀρτιχόρευτον ὁμόστολον ἥλικι νύμφῃ, </l>
<l n="47">συζυγίης ἀλύτοιο φερέσβια πείσματα λύσας. </l>
<l n="48">οἶδα μέν, ὡς ἐρόεις πέλεται γάμος, ἧχι λιγαίνει </l>
<l n="49">Πανιάδος σύριγγος ὁμόθροος αὐλὸς Ἀθήνης· </l>
<l n="50">ἔμπης, ποῖον ὄνειαρ, ὅτε ζυγίῳ παρὰ παστῷ </l>
<l n="51">ἑπτατόνου φόρμιγγος ἀράσσεται ὄρθιος ἠχώ; </l>
<l n="52">πηκτίδες οὐ λύουσι μεληδόνας· ἀλλὰ καὶ αὐτὸς </l>
<l n="53">νυμφιδίην ἀχόρευτος Ἔρως ἀπεσείσατο πεύκην </l>
<l n="54">τερπωλῆς χατέοντας ὀπιπεύων ὑμεναίους. </l>
<l n="55">ἀλλὰ πολυκμήτων μερόπων ἐπίληθον ἀνίης </l>
<l n="56">φάρμακον ἐρρίζωτο βιοσσόον· οὐράνιον γὰρ </l>
<l n="57">οὐκ ὄφελέν ποτε κεῖνο πίθου κρήδεμνον ἀνοῖξαι </l>
<l n="58">ἀνδράσι Πανδώρη γλυκερὸν κακόν. ἀλλὰ καὶ αὐτὸς </l>
<l n="59">ἀνδρομέης κακότητος ἐπαίτιός ἐστι Προμηθεύς, </l>
<l n="60">ὃς μογερῶν μερόπων ἐπικήδεται· ἀρχεκάκου γὰρ </l>
<l n="61">ἀντὶ πυρὸς γλυκὺ νέκταρ, ὅ περ μακάρων φρένα τέρπει, </l>
<l n="62">κλέψαι μᾶλλον ὄφελλε καὶ ἀνδράσι δῶρον ὀπάσσαι, </l>
<l n="63">ὄφρα τεῷ σκεδάσειε ποτῷ μελεδήματα κόσμου. <pb/> </l>
<l n="64">ἀλλὰ λιπὼν βιότοιο πολυφλοίσβοιο μερίμνας </l>
<l n="65">σὰς τελετὰς σκοπίαζε κατηφέας· ἦ ῥά σε θέλγει </l>
<l n="66">ἀσπόνδων θυέων ἀνεμώλιος ἀτμὸς ἀλήτης;“ </l>
<l n="67" rend="indent(1)">ὣς φαμένοιο γέροντος ἐπὶ χρόνον ἔμφρονι σιγῇ </l>
<l n="68">μῆτιν ἑὴν ἐλέλιζεν ἀτέρμονα μητίετα Ζεύς· </l>
<l n="69">καὶ φρενὸς ἡνία λῦσεν ἐπασσυτέρῃσι δὲ βουλαῖς </l>
<l n="70">ἐγκεφάλου γονόεντος ἐδινεύοντο μενοιναί. </l>
<l n="71">καὶ Κρονίδης Αἰῶνι θεηγόρον ἴαχε φωνὴν </l>
<l n="72">ἄξονος ὀμφήεντος ὑπέρτερα θέσφατα φαίνων· </l>
<l n="73" rend="indent(1)">„ὦ πάτερ, ἀενάων ἐτέων αὐτόσπορε ποιμήν, </l>
<l n="74">μὴ νεμέσα· βροτέη γὰρ ἀώριος οὔ ποτε λήγει </l>
<l n="75">πληθομένη μινύθουσα φύσις, μίμημα σελήνης. </l>
<l n="76">νέκταρ ἔα μακάρεσσι, καὶ ἀνδράσιν ἄλκαρ ἀνίης </l>
<l n="77">αὐτοχύτῳ γλυκὺν οἶνον ἐοικότα νέκταρι δώσω, </l>
<l n="78">ἄλλο ποτὸν μερόπεσσιν ἐφάρμενον· ἀρχέγονος δὲ </l>
<l n="79">ἄχνυται εἰσέτι κόσμος, ἕως ἕνα παῖδα λοχεύσω. </l>
<l n="80">τίκτω ἐγὼ γενέτης, καὶ τλήσομαι ἄρσενι μηρῷ </l>
<l n="81">θηλυτέρας ὠδῖνας, ὅπως ὠδῖνα σαώσω. </l>
<l n="82">χθιζὰ μὲν εὐρυάλωος ἐμῆς ὑπὸ νεύματι Δηοῦς </l>
<l n="83">γαῖα χαρασσομένη σταχύων μνηστῆρι σιδήρῳ </l>
<l n="84">ξηρὸν ἀμαλλοτόκοιο λοχεύσατο καρπὸν ἀρούρης· </l>
<l n="85">ἤδη δ' ἀγλαόδωρος ἐμὸς πάις ἐν χθονὶ πήξει </l>
<l n="86">ὑγρὸν ἀκεσσιπόνοιο θυώδεα καρπὸν ὀπώρης, </l>
<l n="87">νηπενθὴς Διόνυσος, ἀπενθέα βότρυν ἀέξων, <pb/> </l>
<l n="88">ἀντίπαλος Δήμητρι· καὶ αἰνήσεις με δοκεύων </l>
<l n="89">ἄμπελον οἰνοτόκοισιν ἐρευθιόωσαν ἐέρσαις </l>
<l n="90">εὐφροσύνης κήρυκα, καὶ ἀγρονόμους παρὰ ληνῷ </l>
<l n="91">ποσσὶ βαρυνομένοισιν ἐπιθλίβοντας ὀπώρην, </l>
<l n="92">Βασσαρίδων δὲ φάλαγγα φιλεύιον ὑψόθεν ὤμων </l>
<l n="93">ἄπλοκον αἰθύσσουσαν ἐς ἠέρα λυσσάδα χαίτην· </l>
<l n="94">καὶ φρένα βακχεύσαντες ἀμοιβαίοισι κυπέλλοις </l>
<l n="95">πάντες ἀνευάξουσιν ἐπ' εὐκελάδοιο τραπέζης </l>
<l n="96">ἀνδρομέης Διόνυσον ἀλεξητῆρα γενέθλης. </l>
<l n="97">τοῦτον ἀεθλεύσαντα μετὰ χθόνα σύνδρομον ἄστρων, </l>
<l n="98">Γηγενέων μετὰ δῆριν, ὁμοῦ μετὰ φύλοπιν Ἰνδῶν </l>
<l n="99">Ζηνὶ συναστράπτοντα δεδέξεται αἰόλος αἰθήρ. </l>
<l n="100">καὶ θεὸς ἡμερίδων ἐπικείμενον οἴνοπι κισσῷ </l>
<l n="101">ὡς στέφος ἑρπηστῆρα περὶ πλοκάμοισιν ἑλίξας ... </l>
<l n="102">σῆμα τεῆς θεότητος ἔχων ὀφιώδεα μίτρην· </l>
<l n="103">καὶ μακάρων ὁμότιμος ἐπώνυμος ἀνδράσιν ἔσται </l>
<l n="104">ἀμπελόεις Διόνυσος, ἅτε χρυσόρραπις Ἑρμῆς, </l>
<l n="105">χάλκεος ὥς περ Ἄρης, ἑκατηβόλος ὥς περ Ἀπόλλων.“ </l>
<l n="106" rend="indent(1)">εἶπε πατήρ· Μοῖραι δὲ συνῄνεον· ἀμφὶ δὲ μύθῳ <pb/> </l>
<l n="107">ἐσσομένων κήρυκες ἐπέπταρον εὔποδες Ὧραι. </l>
<l n="108">καὶ τὰ μὲν ὣς εἰπόντε διέτμαγον, ὃς μὲν ἱκάνων </l>
<l n="109">οἶκον ἐς Ἁρμονίης, ὁ δὲ ποικίλον ἐς δόμον Ἥρης. </l>
<l n="110" rend="indent(1)">καὶ σοφὸς αὐτοδίδακτος Ἔρως αἰῶνα νομεύων, </l>
<l n="111">πρωτογόνου Χάεος ζοφεροὺς πυλεῶνας ἀράξας </l>
<l n="112">ἰοδόκην ἐκόμισσε θεήλατον, ᾗ ἔνι μούνῃ </l>
<l n="113">εἰς πόθον ἀλλοπρόσαλλον ἐπιχθονίων ὑμεναίων </l>
<l n="114">Ζηνὶ πυριτρεφέες πεφυλαγμένοι ἦσαν ὀιστοὶ </l>
<l n="115">δώδεκα, καὶ χρύσειον ἔπος μετρηδὸν ἑκάστῳ </l>
<l n="116">ἔγραφεν εἰς μέσα νῶτα ποθοβλήτοιο φαρέτρης· </l>
<l n="117">’πρῶτος ἄγει Κρονίωνα βοώπιδος ἐς λέχος Ἰοῦς·’ </l>
<l n="118">’δεύτερος Εὐρώπην μνηστεύεται ἅρπαγι ταύρῳ·’ </l>
<l n="119">’Πλουτοῦς εἰς ὑμέναιον ἄγει τρίτος ἀρχὸν Ὀλύμπου·’ </l>
<l n="120">’τέτρατος εἰς Δανάην καλέει χρύσειον ἀκοίτην·’ </l>
<l n="121">’πέμπτος ἐπεντύνει Σεμέλῃ φλογεροὺς ὑμεναίους·’ </l>
<l n="122">’αἰετὸν Αἰγίνῃ πρόμον αἰθέρος ἕκτος ὀπάζει·’ </l>
<l n="123">’ἕβδομος Ἀντιόπην Σατύρῳ δολόεντι συνάπτει·’ </l>
<l n="124">’ὄγδοος ἔμφρονα κύκνον ἄγει γυμνόχροϊ Λήδῃ·’ </l>
<l n="125">’εἴνατος ἵππια λέκτρα φέρει Περραιβίδι Δίῃ·’ </l>
<l n="126">’θέλγεται Ἀλκμήνης δεκάτῳ τρισέληνος ἀκοίτης·’ </l>
<l n="127">’ἑνδέκατος μεθέπει νυμφεύματα Λαοδαμείης·’ <pb/> </l>
<l n="128">’δωδέκατος τριέλικτον Ὀλυμπιάδος πόσιν ἕλκει.’ </l>
<l n="129">ἀλλ' ὅτε πάντας ὄπωπεν Ἔρως στοιχηδὸν ἀφάσσων, </l>
<l n="130">ἄλλους μὲν μεθέηκε πυριγλώχινας ὀιστούς, </l>
<l n="131">χειρὶ δὲ πέμπτον ἄειρε καὶ ἥρμοσεν αἴθοπι νευρῇ </l>
<l n="132">κισσὸν ἐπὶ γλωχῖνι βαλὼν πτερόεντος ὀιστοῦ, </l>
<l n="133">δαίμονος ἀμπελόεντος ἵνα στέφος ἅρμενον εἴη, </l>
<l n="134">νεκταρέου κρητῆρος ὅλον βέλος ἰκμάδι βάψας, </l>
<l n="135">νεκταρέην ἵνα Βάκχος ἀεξήσειεν ὀπώρην. </l>
<l n="136" rend="indent(1)">ὄφρα μὲν εἰς Διὸς οἶκον Ἔρως κουφίζετο παλμῷ, </l>
<l n="137">τόφρα δὲ καὶ Σεμέλη ῥοδοειδέι σύνδρομος ὄρθρῳ </l>
<l n="138">ἀργυρέης ἐτίταινε δι' ἄστεος ἦχον ἱμάσθλης </l>
<l n="139">ἡμιόνους ἐλάουσα, καὶ ὄρθιος ἄκρα κονίης </l>
<l n="140">λεπτὸς ἐυκνήμιδος ἐπέγραφεν ὁλκὸς ἀπήνης· </l>
<l n="141">ὄμμασι γὰρ ληθαῖον ἀμεργομένη πτερὸν Ὕπνου </l>
<l n="142">ἀντιτύπῳ πόμπευεν ἀλήμονα θυμὸν ὀνείρῳ </l>
<l n="143">θέσφατα ποικίλλοντι, καὶ ἀρτιγόνοισι κορύμβοις </l>
<l n="144">ἔλπετο καλλιπέτηλον ἰδεῖν φυτὸν ἔνδοθι κήπου </l>
<l n="145">ἔγχλοον, οἰδαλέῳ βεβαρημένον ὄμφακι καρπῷ, </l>
<l n="146">νειφόμενον Κρονίωνος ἀεξιφύτοισιν ἐέρσαις· </l>
<l n="147">ἐξαπίνης δὲ πεσοῦσα δι' αἰθέρος οὐρανίη φλὸξ </l>
<l n="148">δένδρον ὅλον πρήνιξε, νέου δ' οὐχ ἥπτετο καρποῦ· </l>
<l n="149">ἀλλά μιν ἁρπάξας τανυσίπτερος ὄρνις ἀλήτης </l>
<l n="150">ἡμιτελῆ χατέοντα τελεσσιγόνοιο λοχείης </l>
<l n="151">ὤρεγε μὲν Κρονίωνι· πατὴρ δέ μιν ἡδέι κόλπῳ <pb/> </l>
<l n="152">δέκτο λαβών, μηρῷ δὲ συνέρραφεν· ἀντὶ δὲ καρποῦ </l>
<l n="153">ταυροφυὴς κερόεντι τύπῳ μορφούμενος ἀνὴρ </l>
<l n="154">αὐτοτελὴς βλάστησεν ὑπὲρ βουβῶνα τοκῆος· </l>
<l n="155">καὶ Σεμέλη φυτὸν ἦεν. ὑπερφρίσσουσα δὲ κούρη </l>
<l n="156">ἐκ λεχέων ἀνέπαλτο καὶ ἐπτοίησε τοκῆα </l>
<l n="157">εὐπετάλων ἐνέπουσα σελασφόρον ἀτμὸν ὀνείρων. </l>
<l n="158">καὶ Σεμέλης δεδόνητο φυτὸν πυρίκαυτον ἀκούων </l>
<l n="159">Κάδμος ἄναξ· καλέσας δὲ θεηγόρον υἷα Χαρικλοῦς </l>
<l n="160">πρώιος αἰθαλόεντας ἐπέφραδε παιδὸς ὀνείρους. </l>
<l n="161">καὶ τότε Τειρεσίαο δεδεγμένος ἔνθεον ὀμφὴν </l>
<l n="162">παῖδα πατὴρ προέηκεν ἐς ἠθάδα νειὸν Ἀθήνης </l>
<l n="163">Ζηνὶ θυηπολέουσαν ἀκοντιστῆρι κεραυνοῦ </l>
<l n="164">ταῦρον ὁμοκραίροιο φυῆς ἴνδαλμα Λυαίου, </l>
<l n="165">καὶ τράγον ἐσσομένης σταφυλητόμον ἐχθρὸν ὀπώρης. </l>
<l n="166" rend="indent(1)">ἔνθεν ἔβη πρὸ πόληος, ὅπως Διὶ βωμὸν ἀνάψῃ, </l>
<l n="167">ἀστεροπῆς μεδέοντι· παρισταμένη δὲ θυηλαῖς </l>
<l n="168">αἵματι κόλπον ἔδευσε, φόνῳ δ' ἐρραίνετο κούρη· </l>
<l n="169">καὶ πλοκάμους ἐδίηναν ἀφειδέες αἵματος ὁλκοί, </l>
<l n="170">καὶ βοέαις λιβάδεσσιν ἐπορφύροντο χιτῶνες. </l>
<l n="171">καὶ δρόμον ἰθύνουσα βαθυσχοίνῳ παρὰ ποίῃ </l>
<l n="172">γείτονος Ἀσωποῖο μετέστιχε πάτριον ὕδωρ </l>
<l n="173">παρθένος αἰολόπεπλος, ἵνα σμήξειε ῥεέθροις </l>
<l n="174">στικτὰ πολυρραθάμιγγι δεδευμένα φάρεα λύθρῳ. <pb/> </l>
<l n="175">καὶ φόβον ἄλλον ἔδεκτο, καὶ ὑψόθι γείτονος ὄχθης </l>
<l n="176">ἠῴην παρὰ πέζαν ἀλεξικάκου ποταμοῖο </l>
<l n="177">εἰς ῥόον, εἰς ἀνέμους ἀπεσείσατο τάρβος ὀνείρων. </l>
<l n="178">οὐκ ἀθεεὶ δὲ ῥέεθρα μετήιεν, ἀλλά ἑ κείνου </l>
<l n="179">εἰς προχοὰς ποταμοῖο προμάντιες ἤγαγον Ὧραι. </l>
<l n="180" rend="indent(1)">καὶ Σεμέλην ὁρόωσα παρ' Ἀσωποῖο ῥεέθροις </l>
<l n="181">λουομένην ἐγέλασσεν ἐν ἠέρι φοιτὰς Ἐρινὺς </l>
<l n="182">μνησαμένη Κρονίωνος, ὅτι ξυνήονι πότμῳ </l>
<l n="183">ἀμφοτέρους ἤμελλε βαλεῖν φλογόεντι κεραυνῷ. </l>
<l n="184" rend="indent(1)">κεῖθι δέμας φαίδρυνε, σὺν ἀμφιπόλοισι δὲ γυμνὴ </l>
<l n="185">χεῖρας ἐρετμώσασα δι' ὕδατος ἔτρεχε κούρη· </l>
<l n="186">καὶ κεφαλὴν ἀδίαντον ἐκούφισεν ἴδμονι τέχνῃ </l>
<l n="187">ὕψι τιταινομένην ὑπὲρ οἴδματος, ἄχρι κομάων </l>
<l n="188">ὑγροβαφής, καὶ στέρνον ἐπιστορέσασα ῥεέθρῳ </l>
<l n="189">ποσσὶν ἀμοιβαίοισιν ὀπίστερον ὤθεεν ὕδωρ. </l>
<l n="190" rend="indent(1)">οὐδὲ Διὸς λάθεν ὄμμα πανόψιον· ἀμφὶ δὲ κούρῃ </l>
<l n="191">ὑψιφανὴς ἐλέλιζεν ἀτέρμονα κύκλον ὀπωπῆς. </l>
<l n="192">καὶ βιοτῆς ἐπίκουρον ἐν ἠέρι τόξον ἀνέλκων </l>
<l n="193">πατρὸς ὀπιπευτῆρος Ἔρως ἀντώπιος ἔστη, </l>
<l n="194">τοξευτὴρ ἀκίχητος· ἐπ' ἀνθοκόμῳ δὲ βελέμνῳ <pb/> </l>
<l n="195">νευρὴ μὲν σελάγιζεν, ὀπισθοτόνοιο δὲ τόξου </l>
<l n="196">ἑλκομένου ῥοίζησε σοφὸν βέλος εὔιον ἠχώ. </l>
<l n="197">Ζεὺς δὲ πατὴρ σκοπὸς ἦεν ὁ τηλίκος· οὐτιδανῷ δὲ </l>
<l n="198">αὐχένα κάμψεν Ἔρωτι· καὶ εἴκελος ἀστέρος ὁλκῷ </l>
<l n="199">συριγμῷ γαμίῳ δεδονημένος ἰὸς Ἐρώτων </l>
<l n="200">εἰς κραδίην Διὸς ἦλθε παράτροπος ἔμφρονι παλμῷ, </l>
<l n="201">ἀκροτάταις γλυφίδεσσιν ἐπιγράψας πτύχα μηροῦ, </l>
<l n="202">ἐσσομένου τοκετοῖο προάγγελος. ἔνθα Κρονίων </l>
<l n="203">ἄστατον ὄμμα φέρων γαμίης ὀχετηγὸν ἀνάγκης </l>
<l n="204">παρθενικῆς ἐς ἔρωτα πόθου μαστίζετο κεστῷ· </l>
<l n="205">καὶ Σεμέλην ὁρόων ἀνεπάλλετο, μὴ σχεδὸν ὄχθης </l>
<l n="206">Εὐρώπην ἐνόησε τὸ δεύτερον· ἐν κραδίῃ δὲ </l>
<l n="207">κάμνε πάλιν Φοίνικα φέρων πόθον· ἀγλαΐης γὰρ </l>
<l n="208">τῆς αὐτῆς τύπον εἶχεν, ἀεὶ δέ οἱ ἀμφὶ προσώπῳ </l>
<l n="209">πατροκασιγνήτης ἀμαρύσσετο σύγγονος αἴγλη. </l>
<l n="210">Ζεὺς δὲ πατὴρ δολόεσσαν ἑὴν ἠλλάξατο μορφήν, </l>
<l n="211">καὶ Σεμέλης δι' ἔρωτα προώριος αἰετὸς ἔπτη </l>
<l n="212">ὑψόθεν Ἀσωποῖο, θυγατρογόνου ποταμοῖο, </l>
<l n="213">Αἰγίνης ἅτε μάντις ἐυπτερύγων ὑμεναίων </l>
<l n="214">ὀξυφαὲς μίμημα φέρων ὄρνιθος ὀπωπῆς· </l>
<l n="215">αἰθέρα δὲ προλέλοιπε καὶ ἀγχιπόρου σχεδὸν ὄχθης </l>
<l n="216">γυμνὸν ἐυπλοκάμοιο δέμας διεμέτρεε κούρης· </l>
<l n="217">οὐ γὰρ ἰδεῖν μενέαινεν ἀπόπροθεν, ἀλλὰ δοκεύειν </l>
<l n="218">ἀγχιφανὴς πάνλευκον ὅλον δέμας ἤθελε νύμφης, </l>
<l n="219">ὅττι τόσον καὶ τοῖον ἀτέρμονα πάντοθι πέμπων </l>
<l n="220">ὀφθαλμὸν περίμετρον, ὅλου θηήτορα κόσμου, </l>
<l n="221">ἄρκιον οὐ δοκέεσκεν ἰδεῖν μίαν ἄζυγα κούρην. <pb/> </l>
<l n="222" rend="indent(1)">καὶ ῥοδέοις μελέεσσιν ἐφοινίχθη μέλαν ὕδωρ, </l>
<l n="223">καὶ ῥόος ἱμερόεις ποταμήιος ἔπλετο λειμὼν </l>
<l n="224">ἀστράπτων χαρίτεσσιν· ὀπιπεύουσα δὲ νύμφην </l>
<l n="225">Νηιὰς ἀκρήδεμνος ἀνήρυγε θαύματι φωνήν· </l>
<l n="226" rend="indent(1)">„τίς προτέρην μετὰ Κύπριν ἀμερσιγάμῳ Κρόνος ἅρπῃ </l>
<l n="227">μήδεα πατρὸς ἔτεμνεν, ἕως πάλιν ἀφρὸς ἐχέφρων </l>
<l n="228">εἰς τόκον αὐτοτέλεστον ἄγων μορφούμενον ὕδωρ </l>
<l n="229">ὁπλοτέρην ὤδινε θαλασσαίην Ἀφροδίτην; </l>
<l n="230">μὴ ποταμὸς μετὰ πόντον ὁμοζήλοισι λοχείαις </l>
<l n="231">κύματος αὐτογόνοιο λεχώιον ὁλκὸν ἑλίσσων </l>
<l n="232">ἄλλην Κύπριν ἔτικτε, καὶ οὐχ ὑπόειξε θαλάσσῃ; </l>
<l n="233">μὴ μία Μουσάων τις ἐμὸν πατρώιον ὕδωρ </l>
<l n="234">γείτονος ἐξ Ἑλικῶνος ἐδύσατο; καὶ τίνι πηγῆς </l>
<l n="235">Πηγασίδος προλέλοιπε μελισταγὲς ἵππιον ὕδωρ </l>
<l n="236">ἢ ῥόον Ὀλμειοῖο; τιταινομένην δὲ ῥεέθροις </l>
<l n="237">παρθένον ἀργυρόπεζαν ἔσω ποταμοῖο δοκεύω· </l>
<l n="238">πείθομαι, ὡς ἐθέλουσα μολεῖν ἐπὶ Λάτμιον εὐνὴν </l>
<l n="239">εἰς λέχος Ἐνδυμίωνος, ἀκοιμήτοιο νομῆος, </l>
<l n="240">λούεται Ἀονίῃσιν ἐνὶ προχοῇσι Σελήνη· </l>
<l n="241">εἰ δὲ δέμας φαίδρυνε χάριν γλυκεροῖο νομῆος, <pb/> </l>
<l n="242">τί χρέος Ἀσωποῖο μετὰ ῥόον Ὠκεανοῖο; </l>
<l n="243">εἰ δὲ καὶ αἰθερίην μεθέπει χιονώδεα μορφήν, </l>
<l n="244">Μήνης ποῖον ἔχει σημήιον; ἀστομίων γὰρ </l>
<l n="245">οὐρήων ζυγόδεσμα καὶ ἀργυρόκυκλος ἀπήνη </l>
<l n="246">αἰγιαλῷ παρέασιν, ὑποζεῦξαι δὲ λεπάδνῳ </l>
<l n="247">ἡμιόνους οὐκ οἶδε βοῶν ἐλάτειρα Σελήνη. </l>
<l n="248">εἰ δέ τις οὐρανίη θεὸς ἤλυθε—παρθενικῆς γὰρ </l>
<l n="249">γλαυκὰ γαληναίων βλεφάρων ἀμαρύγματα λεύσσω—, </l>
<l n="250">καὶ τάχα Τειρεσίαο παλαιοτέρην μετὰ νείκην </l>
<l n="251">λούσατο δεῖμα βαλοῦσα πάλιν γλαυκῶπις Ἀθήνη. </l>
<l n="252">κούρη μὲν ῥοδόπηχυς ἔχει θεοειδέα μορφήν· </l>
<l n="253">εἰ δέ μιν ἀγλαόφορτος ἐπιχθονίη τέκε γαστήρ, </l>
<l n="254">αἰθερίων Κρονίωνος ἐπάξιος ἔπλετο λέκτρων.“ </l>
<l n="255" rend="indent(1)">τοῖα μὲν ἐν ῥοθίοισιν ὑποβρυχίῃ φάτο φωνῇ. </l>
<l n="256">Ζεὺς δὲ πυριγλώχινι πόθου δεδονημένος οἴστρῳ </l>
<l n="257">νηχομένης πάπταινε ῥοδόχροα δάκτυλα κούρης· </l>
<l n="258">ἀσταθέος δ' ἐλέλιζεν ἀλήμονα κύκλον ὀπωπῆς, </l>
<l n="259">πῇ μὲν ὀπιπεύων ῥοδέου σπινθῆρα προσώπου, <pb/> </l>
<l n="260">πῇ δὲ βοογλήνων βλεφάρων σέλας, ἄλλοτε χαίτην </l>
<l n="261">πλαζομένην ἀνέμοισι, παρελκομένων δὲ κομάων </l>
<l n="262">ἀσκεπέος σκοπίαζεν ἐλεύθερον αὐχένα κούρης· </l>
<l n="263">στέρνα δὲ μᾶλλον ὄπωπε, κατὰ Κρονίδαο δὲ γυμνοὶ </l>
<l n="264">μαζοὶ ἐθωρήχθησαν ἀκοντιστῆρες Ἐρώτων· </l>
<l n="265">καὶ χρόα πάντα δόκευεν· ἀθηήτοιο δὲ μούνου </l>
<l n="266">ὄμμασιν αἰδομένοισι παρήλυθεν ὄργια κόλπου. </l>
<l n="267">καὶ Διὸς αἰθερίοιο νόος μετανάστιος ἕρπων </l>
<l n="268">νηχομένῃ Σεμέλῃ συνενήχετο· θελγομένῳ δὲ </l>
<l n="269">ἡδυμανῆ σπινθῆρα δεδεγμένος ἠθάδι θυμῷ </l>
<l n="270">παιδὶ πατὴρ ὑπόειξεν· ἀκιδνοτάτῳ δὲ βελέμνῳ </l>
<l n="271">βαιὸς Ἔρως ἔφλεξεν ὀιστευτῆρα κεραυνοῦ· </l>
<l n="272">οὐδὲ χύσις νιφετοῖο, καὶ οὐ φλογόεσσα φορῆι </l>
<l n="273">ἀστεροπὴ χραίσμησεν, ἐνικήθη δὲ καὶ αὐτὴ </l>
<l n="274">ἀπτολέμου Παφίης ὀλίγῳ πυρὶ τοσσατίη φλὸξ </l>
<l n="275">οὐρανίη· καὶ γυμνὸς Ἔρως λασιότριχι ῥινῷ, </l>
<l n="276">αἰγίδι κεστὸς ἔριζεν, ἐρωτοτόκῳ δὲ φαρέτρῃ </l>
<l n="277">βρονταίης βαρύδουπος ἐδουλώθη κτύπος ἠχοῦς. </l>
<l n="278">καὶ Σεμέλης δεδόνητο πόθου φρενοθελγέι κέντρῳ </l>
<l n="279">θάμβος ἔχων· φιλίῳ γὰρ ἔρως πέλε θαύματι γείτων. </l>
<l n="280" rend="indent(1)">καὶ μόγις εἰς πόλον ἦλθε δολοπλόκος ὑψιμέδων Ζεὺς </l>
<l n="281">ἔνθεον ἀμφιέπων παλινάγρετον εἶδος ὀπωπῆς. </l>
<l n="282">καὶ νυχίης ἐθέλων Σεμέλης ἐπιβήμεναι εὐνῆς </l>
<l n="283">εἰς δύσιν ὄμμα τίταινε, πότε γλυκὺς Ἕσπερος ἔλθῃ· <pb/> </l>
<l n="284">καὶ δολιχὴν Φαέθοντος ἐμέμφετο δείελον ὥρην, </l>
<l n="285">καὶ φιλίοις στομάτεσσι δυσίμερον ἴαχε φωνήν· </l>
<l n="286" rend="indent(1)">„ἔννεπε, Νὺξ χρονίη, φθονερὴ πότε δύεται Ἠώς; </l>
<l n="287">ἀλλὰ σὺ δαλὸν ἄειρε Διὸς προκέλευθον Ἐρώτων, </l>
<l n="288">λαμπάδα νυκτιπόλοιο προθεσπίζουσα Λυαίου. </l>
<l n="289">ζηλήμων Φαέθων με βιάζεται· ἦ ῥα καὶ αὐτὸς </l>
<l n="290">ἱμείρει Σεμέλης καὶ ἐμοὶ ποθέοντι μεγαίρει; </l>
<l n="291">Ἠέλιε, κλονέεις με, καὶ εἰ μάθες οἶστρον Ἐρώτων· </l>
<l n="292">φειδομένῃ μάστιγι πόθεν βραδὺν ἵππον ἱμάσσεις; </l>
<l n="293">οἶδα καὶ ὀξυτάτην ἑτέρην δύσιν· ἢν ἐθελήσω, </l>
<l n="294">καὶ σὲ καὶ Ἠριγένειαν ἐμοῖς νεφέεσσι καλύψω, </l>
<l n="295">καὶ σέο κευθομένοιο φανήσεται ἠματίη Νὺξ </l>
<l n="296">Ζηνὸς ἐπειγομένοιο γαμοστόλος, ὄφρα φαείνῃ </l>
<l n="297">ἄστρα μεσημβρίζοντα, καὶ ἠθάδα πομπὸν Ἐρώτων </l>
<l n="298">Ἕσπερον ἀντέλλοντα καὶ οὐ δύνοντα τελέσσω. </l>
<l n="299">ἀλλὰ τεὸν προκέλευθον Ἑωσφόρον εἰς δύσιν ἕλκων </l>
<l n="300">σοὶ καὶ ἐμοὶ ποθέοντι χαρίζεο, παννύχιος δὲ </l>
<l n="301">σῆς Κλυμένης ἀπόνοιο, καὶ εἰς Σεμέλην ταχὺς ἔλθω. </l>
<l n="302">ζεῦξον ἐμοὶ τεὸν ἅρμα, φαεσφόρε καὶ σὺ Σελήνη, </l>
<l n="303">μαρμαρυγὴν πέμπουσα φυτηκόμον, ὅττι γενέθλην </l>
<l n="304">θεσπίζει γάμος οὗτος ἀεξιφύτου Διονύσου, </l>
<l n="305">καὶ Σεμέλης ἐρατοῖσιν ἐπαντέλλουσα μελάθροις <pb/> </l>
<l n="306">λάμψον ἐμοὶ ποθέοντι σὺν ἀστέρι Κυπρογενείης, </l>
<l n="307">καὶ γλυκερὴν μήκυνε Διὸς θαλαμηπόλον ὄρφνην.“ </l>
<l n="308" rend="indent(1)">τοῖα πατὴρ ἀγόρευε, τά περ πόθος οἶδε κελεῦσαι. </l>
<l n="309">ἀλλ' ὅτε οἱ σπεύδοντι χαμαιγενὲς ἅλμα τιταίνων </l>
<l n="310">ἀκροτενὴς περίμετρος ἀνέδραμε κῶνος ὀμίχλης, </l>
<l n="311">δυομένης ζόφον ὑγρὸν ἄγων ἀντίσκιον Ἠοῦς, </l>
<l n="312">ἀστερόεν τότε δῶμα παρέστιχεν ἠέριος Ζεὺς </l>
<l n="313">εἰς Σεμέλης ὑμέναιον, ἀτεκμάρτῳ δὲ πεδίλῳ </l>
<l n="314">ἅλμα θορὼν πρώτιστον ὅλην παρεμέτρεε ταρσῷ </l>
<l n="315">ἀτραπὸν ἠερίην· τὸ δὲ δεύτερον ἵκετο Θήβην </l>
<l n="316">ὡς πτερὸν ἠὲ νόημα· διεσσυμένῳ δὲ μελάθρου </l>
<l n="317">αὐτόματοι πυλεῶνος ἀνωίχθησαν ὀχῆες. </l>
<l n="318" rend="indent(1)">καὶ Σεμέλην φιλίῳ παλάμης ἠγκάσσατο δεσμῷ, </l>
<l n="319">πῇ μὲν ὑπὲρ λεχέων βοέην μυκώμενος ἠχώ, </l>
<l n="320">ἀνδρομέοις μελέεσσιν ἔχων κερόεσσαν ὀπωπήν, </l>
<l n="321">ἰσοφυὲς μίμημα βοοκραίρου Διονύσου, </l>
<l n="322">πῇ δὲ λεοντείην πυκινότριχα δύσατο μορφήν, </l>
<l n="323">ἄλλοτε πόρδαλις ἦεν, ἅτε θρασὺν υἷα φυτεύων, </l>
<l n="324">πορδαλίων ἐλατῆρα καὶ ἡνιοχῆα λεόντων· </l>
<l n="325">ἄλλοτε μιτρωθεῖσαν ὑπὸ σπείρῃσι δρακόντων </l>
<l n="326">νυμφίος ἀμπελόεντι κόμην ἐσφίγγετο δεσμῷ, </l>
<l n="327">οἴνοπα δινεύων ἑλικώδεα κισσὸν ἐθείρης, </l>
<l n="328">Βάκχου πλεκτὸν ἄγαλμα· δράκων δέ τις ἀγκύλος ἕρπων </l>
<l n="329">θαρσαλέης λιχμᾶτο ῥοδόχροον αὐχένα νύμφης <pb/> </l>
<l n="330">χείλεσι μειλιχίοισι, κατὰ στέρνοιο δὲ βαίνων </l>
<l n="331">ἀκλινέων τροχόεσσαν ἴτυν μιτρώσατο μαζῶν, </l>
<l n="332">συρίζων ὑμέναιον, ἐυσμήνοιο μελίσσης </l>
<l n="333">ἡδὺ μέλι προχέων, οὐ λοίγιον ἰὸν ἐχίδνης. </l>
<l n="334">Ζεὺς δὲ γάμῳ δήθυνε, καὶ ὡς παρὰ γείτονι ληνῷ </l>
<l n="335">εὔιον ἐσμαράγησε, φιλεύιον υἷα φυτεύων· </l>
<l n="336">καὶ στόματι στόμα πῆξεν ἐρωμανές, ἱμερόεν δὲ </l>
<l n="337">νέκταρ ἀναβλύζων Σεμέλην ἐμέθυσσεν ἀκοίτης, </l>
<l n="338">νεκταρέης ἵνα παῖδα τέκῃ σκηπτοῦχον ὀπώρης, </l>
<l n="339">ἄγγελον ἐσσομένων λαθικηδέα βότρυν ἀείρων, </l>
<l n="340">πυρσοφόρῳ νάρθηκι καταχθέα πῆχυν ἐρείσας. </l>
<l n="341">ἄλλοτε θύρσον ἄειρε πολύπλοκον οἴνοπι κισσῷ, </l>
<l n="342">δέρμα φέρων ἐλάφοιο· γυναιμανέος δὲ φορῆος </l>
<l n="343">λαιῷ ποικιλόνωτος ἐσείετο νεβρὶς ἀγοστῷ. </l>
<l n="344">γαῖα δὲ πᾶσα γέλασσε, καὶ αὐτοφύτοισι πετήλοις </l>
<l n="345">ὄρχατος ἀμπελόεις Σεμέλης περιδέδρομεν εὐνήν, </l>
<l n="346">καὶ δροσεροῦ λειμῶνος ἀνέβρυον ἄνθεα τοῖχοι </l>
<l n="347">ἀμφὶ γονῇ Βρομίοιο, καὶ ἀννεφέλων ἐπὶ λέκτρων </l>
<l n="348">βρονταίοις πατάγοισιν ἐπέκτυπεν ἐνδόμυχος Ζεὺς </l>
<l n="349">τύμπανα νυκτελίοιο προθεσπίζων Διονύσου. </l>
<l n="350">καὶ Σεμέλην μετὰ λέκτρα φίλῳ προσπτύξατο μύθῳ </l>
<l n="351">ἐλπίσιν ἐσσομένῃσι παρηγορέων ἕο νύμφην· <pb/> </l>
<l n="352" rend="indent(1)">„εἰμί, γύναι, Κρονίδης σέο νυμφίος· αἰθερίῳ μὲν </l>
<l n="353">αὐχένα γαῦρον ἄειρε συναπτομένη παρακοίτῃ, </l>
<l n="354">μείζονα δὲ βροτέης μὴ δίζεο μέτρα γενέθλης. </l>
<l n="355">οὔ σοι ἐριδμαίνει Δανάης γάμος· ἀλλὰ καὶ αὐτῆς </l>
<l n="356">πατροκασιγνήτης βοέων ὑμέναιον Ἐρώτων </l>
<l n="357">ἔκρυφες· Εὐρώπη γὰρ ἀγαλλομένη Διὸς εὐνῇ </l>
<l n="358">ἤλυθεν ἐς Κρήτην, Σεμέλη δ' ἐς Ὄλυμπον ἱκάνει. </l>
<l n="359">τί πλέον ἤθελες ἄλλο μετ' αἰθέρα καὶ πόλον ἄστρων; </l>
<l n="360">καί ποτέ τις λέξειεν, ὅτι Κρονίδης πόρε τιμὴν </l>
<l n="361">νερτερίῳ Μίνωι καὶ οὐρανίῳ Διονύσῳ. </l>
<l n="362">ἀλλὰ μετ' Αὐτονόης βροτὸν υἱέα καὶ τόκον Ἰνοῦς, </l>
<l n="363">τὸν μὲν ἑοῖς σκυλάκεσσι δεδουπότα, τὸν δὲ τοκῆος </l>
<l n="364">παιδοφόνου μέλλοντα θανεῖν πτερόεντι βελέμνῳ, </l>
<l n="365">καὶ μετὰ λυσσαλέης μινυώριον υἱὸν Ἀγαύης </l>
<l n="366">ἄφθιτον υἷα λόχευε, καὶ ἀθανάτην σε καλέσσω· </l>
<l n="367">ὀλβίη, ὅττι θεοῖσι καὶ ἀνδράσι χάρμα λοχεύσεις </l>
<l n="368">υἱέα κυσαμένη βροτέης ἐπίληθον ἀνίης.“ <pb/> </l>
</div>
<div type="Book" n="8">
<l n="t1"><label type="head">ΔΙΟΝΥΣΙΑΚΩΝ ΟΓΔΟΟΝ.</label> </l>
<l n="1" rend="indent(1)">Ὣς εἰπὼν ἐς Ὄλυμπον ἔβη θεός· ἐν δὲ μελάθρῳ </l>
<l n="2">ὑψορόφῳ νόον εἶχεν ἀλώμενον ἐγγύθι νύμφης, </l>
<l n="3">Θήβης οἶστρον ἔχων πλέον αἰθέρος· ἱμερόεις γὰρ </l>
<l n="4">οὐρανὸς ἦν Κρονίδῃ Σεμέλης δόμος, ἀμφὶ δὲ παστῷ </l>
<l n="5">ἀμφίπολοι Κάδμοιο Διὸς πέλον εὔποδες Ὧραι. </l>
<l n="6" rend="indent(1)">καὶ γαμίῃ ῥαθάμιγγι Διιπετέων ὑμεναίων </l>
<l n="7">ὄγκῳ θλιβομένη Σεμέλης κυμαίνετο γαστήρ· </l>
<l n="8">μαρτυρίῃ δὲ τόκοιο φιλοστεφάνου Διονύσου </l>
<l n="9">στέμματι θυμὸν ἔτερπεν, ἐπ' ἀνθοκόμῳ δὲ καρήνῳ </l>
<l n="10">θυιάδος αὐτοέλικτον ἀνέπλεκε κισσὸν ἐθείρης </l>
<l n="11">Βασσαρίδων ἅτε μάντις, ἐπεσσομένῃσι δὲ νύμφαις </l>
<l n="12">ὄψιμον ἀγχιτόκοισιν ἐπωνυμίην πόρε κισσοῦ. </l>
<l n="13">καὶ βαρὺν ὄγκον ἔχουσα θεηγενέος τοκετοῖο, </l>
<l n="14">εἴ ποτέ τις σύριγγι γέρων ἐμελίζετο ποιμήν, </l>
<l n="15">γείτονος εἰσαΐουσα φιλαγραύλου μέλος Ἠχοῦς </l>
<l n="16">οἰοχίτων θαλάμοιο διέστιχε θυιάδι ῥιπῇ· </l>
<l n="17">εἰ κτύπος οὐρεσίφοιτος ἀκούετο δίζυγος αὐλοῦ, <pb/> </l>
<l n="18">ὑψορόφων ἀπέδιλος ἀναθρῴσκουσα μελάθρων </l>
<l n="19">εἰς ῥάχιν αὐτοκέλευθος ἐρημάδος ἔστιχεν ὕλης· </l>
<l n="20">κύμβαλον εἰ πλατάγησε, ποδῶν ἐλελίζετο παλμῷ, </l>
<l n="21">λοξῷ καμπύλον ἴχνος ὑποσκαίρουσα πεδίλῳ· </l>
<l n="22">εἰ δὲ τανυκραίροιο μεμυκότος ἔκλυε ταύρου, </l>
<l n="23">ἀντίτυπον μίμημα βοὸς μυκήσατο λαιμῷ· </l>
<l n="24">πολλάκι ποιμενίην ὑπὸ δειράδα θυιάδι φωνῇ </l>
<l n="25">Πανὶ μέλος συνάειδε καὶ ἔπλετο σύνθροος Ἠχώ, </l>
<l n="26">καὶ νόμιον κερόεντος ἀμειβομένη κτύπον αὐλοῦ </l>
<l n="27">εἰς χορὸν ἴχνος ἔκαμψε· πάις δ' ἀλόχευτος ἐχέφρων </l>
<l n="28">ἅλμασιν ἐνδομύχοισι συνεσκίρτησε τεκούσῃ, </l>
<l n="29">αὐλομανὲς μίμημα, καὶ αὐτοδίδακτον ἀοιδὴν </l>
<l n="30">ἡμιτελὴς κελάδησε χέων ὑποκόλπιον ἠχώ. </l>
<l n="31">ὣς ὁ μὲν ἀρσενόπαιδος ἀέξετο γαστέρος ὄγκῳ </l>
<l n="32">ἄγγελος εὐφροσύνης, νοερὸν βρέφος· ἀμφὶ δὲ κούρῳ </l>
<l n="33">ἀμφίπολοι Κρονίωνος ἐπέστεφον οὐρανὸν Ὧραι. </l>
<l n="34" rend="indent(1)">καὶ Φθόνος ὑψιμέδοντος ὀπιπεύων Διὸς εὐνὴν </l>
<l n="35">καὶ Σεμέλης ὠδῖνα θεηγενέος τοκετοῖο </l>
<l n="36">Βάκχου ζῆλον ἔδεκτο καὶ ἔνδοθι γαστρὸς ἐόντος, </l>
<l n="37">αὐτοπαθὴς ἄστοργος ἑῷ βεβολημένος ἰῷ. </l>
<l n="38">καὶ φρενὶ κερδαλέῃ σκολιὴν ἐφράσσατο βουλὴν </l>
<l n="39">Ἄρεος ἀντιτύποιο φέρων ψευδήμονα μορφὴν </l>
<l n="40">ἔντεσι μιμηλοῖσι, καὶ οἷά περ αἵματος ὁλκῷ </l>
<l n="41">ἄνθεϊ φαρμακόεντι κατέγραφε νῶτα βοείης </l>
<l n="42">ποιητῇ ῥαθάμιγγι, καὶ ὡς κταμένων ἀπὸ φωτῶν <pb/> </l>
<l n="43">βάψας ἰσοτύπῳ δεδολωμένα δάκτυλα μίλτῳ </l>
<l n="44">χεῖρας ἐρευθιόωντι νόθῳ φοινίσσετο λύθρῳ· </l>
<l n="45">καὶ κτύπον ἐννεάχιλον ἀνήρυγεν ἀνθερεῶνος </l>
<l n="46">σμερδαλέοις στομάτεσσι χέων ῥηξήνορα φωνήν· </l>
<l n="47">κλεψινόοις δ' ὀάροισιν ἀνεπτοίησεν Ἀθήνην, </l>
<l n="48">καὶ φθονερὴν οἴστρησεν ἔτι πλέον εἰς χόλον Ἥρην· </l>
<l n="49">ἀμφοτέρας δ' ἐρέθιζε· τόσῳ δ' ἠνίπαπε μύθῳ· </l>
<l n="50" rend="indent(1)">„δίζεό σοι νέον ἄλλον ἐν αἰθέρι νυμφίον, Ἥρη, </l>
<l n="51">ἄλλον, ἐπεὶ Σεμέλη τεὸν ἥρπασεν, ἧς χάριν εὐνῆς </l>
<l n="52">Θήβης ἑπταπύλοιο γαμήλιον οὖδας ἀμείβων </l>
<l n="53">οὐρανὸν ἑπτάζωνον ἀναίνεται· ἀντὶ σέθεν δὲ </l>
<l n="54">τέρπεται ἀγκὰς ἔχων χθονίην ἐγκύμονα νύμφην. </l>
<l n="55">πῇ μοι ζῆλος ἔβη μητρώιος; ἦ ῥα καὶ αὐτῆς </l>
<l n="56">εἰς Σεμέλης ὑμέναιον ἐθηλύνθη χόλος Ἥρης; </l>
<l n="57">πῇ σέο κέντρα μύωπος ἀφειδέος; οὐκέτι πόντῳ </l>
<l n="58">πόρτις ἁλιπτοίητος ἐλαύνεται· οὐκέτι βούτης </l>
<l n="59">Ἄργος ἀκοιμήτοισι πολυσπερέεσσιν ὀπωπαῖς </l>
<l n="60">κλεψιγάμου Κρονίδαο νεώτερα λέκτρα φυλάσσει. </l>
<l n="61">ἀλλὰ τί μοι δόμος οὗτος Ὀλύμπιος; εἰς χθόνα βαίνων </l>
<l n="62">αἰθέρα καλλείψω πατρώιον, ἡμετέρην δὲ </l>
<l n="63">Θρῄκην ναιετάων οὐ μητέρος ἄλγεα λεύσσω </l>
<l n="64">ἀχνυμένης, οὐ Ζῆνα γαμοκλόπον· εἰ δέ ποτ' ἔλθῃ </l>
<l n="65">γαῖαν ἐς ἡμετέρην ποθέων Βιστωνίδα κούρην, </l>
<l n="66">γνώσεται, οἷος Ἄρης, ὅτε χώεται· ἡμετέρην γὰρ </l>
<l n="67">Τιτήνων ὀλέτειραν ἔχων θανατηφόρον αἰχμὴν <pb/> </l>
<l n="68">ἐκ Θρῄκης Κρονίωνα γυναιμανέοντα διώξω· </l>
<l n="69">καὶ πρόφασιν μεθέπων, ὅτι παρθένον εἰς λέχος ἕλκει, </l>
<l n="70">ἔσσομαι αὐτοκέλευστος ἐμῆς τιμήορος εὐνῆς. — — </l>
<l n="71">ὅττι χαμαιγενέεσσιν ὁμιλήσας ὑμεναίοις </l>
<l n="72">αἰθέρα ποικιλόνωτον ἑῶν ἔπλησεν ἐρώτων. </l>
<l n="73">οὐρανὸς ἱλήκοι, μερόπων δόμος· εἰς χθόνα βαίνω· </l>
<l n="74">Καλλιστὼ κατ' Ὄλυμπον ἑλίσσεται, ἧχι φαείνει </l>
<l n="75">κύκλος ἀερσιλόφοιο φερώνυμος Ἀρκάδος Ἄρκτου. </l>
<l n="76">Πλειάδος ἑπταπόρου στυγέω δρόμον· ἐν γὰρ Ὀλύμπῳ </l>
<l n="77">Ἠλέκτρη κλονέει με συναστράπτουσα Σελήνῃ. </l>
<l n="78">νῦν πόθεν ἠρεμέεις; ὑποκόλπιον υἱέα Λητοῦς </l>
<l n="79">ἤκαχες Ἀπόλλωνα, καὶ οὐ Διόνυσον ὀρίνεις; </l>
<l n="80">τικτομένης, Ἥφαιστε, μογοστόκε Τριτογενείης, </l>
<l n="81">υἷα νόθης ἀλόχοιο λοχεύσεται αὐτοτόκος Ζεὺς </l>
<l n="82">ὠδίνων τόκον ἄλλον ὑπέρτερον ἄρσενι μηρῷ, </l>
<l n="83">οὐδὲ τεοῦ βουπλῆγος ἔτι χρέος. εἶξον, Ἀθήνη, </l>
<l n="84">λῆγε Διὸς βοόωσα λεχώιον ἄντυγα κόρσης, </l>
<l n="85">ὅττι σοφὴν ὠδῖνα τελεσσιγόνοιο καρήνου </l>
<l n="86">αἰσχύνει Διόνυσος, ὅτι χθονίης ἀπὸ φύτλης </l>
<l n="87">ἔσσεται αὐτολόχευτος Ὀλύμπιος, ὥς περ Ἀθήνη, </l>
<l n="88">κρύπτων Παλλάδος εὖχος ἀμήτορος. ἀλλὰ καὶ αὐτὸς </l>
<l n="89">αἰδέομαι πολὺ μᾶλλον, ὅταν μερόπων τις ἐνίψῃ· </l>
<l n="90">’Ζεὺς πόρε δῆριν Ἄρηι καὶ εὐφροσύνην Διονύσῳ.’ </l>
<l n="91">ἀλλὰ πόλον Κρονίδαο νόθοις τεκέεσσιν ἐάσσας <pb/> </l>
<l n="92">ἵξομαι οὐρανόθεν μετανάστιος· ὑγροπαγὴς δὲ </l>
<l n="93">Ἴστρος ἑὸν σκηπτοῦχον ἀλητεύοντα δεχέσθω, </l>
<l n="94">πρὶν Διὸς οἰνοχόον Γανυμήδεα δεῦρο νοήσω, </l>
<l n="95">βουκόλον εὐχαίτην, μετὰ Πέργαμον ἀστὸν Ὀλύμπου, </l>
<l n="96">οὐρανίης ἄψαυστον ἀμειβόμενον δέπας Ἥβης, </l>
<l n="97">πρὶν Σεμέλην καὶ Βάκχον ἴδω ναετῆρας Ὀλύμπου, </l>
<l n="98">καὶ στέφος ἀστερόφοιτον ἐπιχθονίης Ἀριάδνης </l>
<l n="99">σύνδρομον Ἠελίοιο, συνέμπορον Ἠριγενείης. </l>
<l n="100">κεῖθι μένω, μὴ Κῆτος ἴδω, μὴ Περσέος ἅρπην, </l>
<l n="101">μὴ τύπον Ἀνδρομέδης, μὴ Γοργόνος ὄμμα Μεδούσης, </l>
<l n="102">οὓς Κρονίδης μετόπισθεν ἐνιστήσειεν Ὀλύμπῳ.“ </l>
<l n="103" rend="indent(1)">εἶπε καὶ αὐτογόνοιο νόον συνέχευεν Ἀθήνης </l>
<l n="104">καὶ πλέον ἠέξησε βαρυζήλου χόλον Ἥρης. </l>
<l n="105">καὶ Φθόνος ὀξὺς ὄρουσε, καὶ ἀγκύλα γούνατα πάλλων </l>
<l n="106">ἤιε λοξὰ κέλευθα δι' ἠέρος· ἀνδρομέοις δὲ </l>
<l n="107">ὄμμασι καὶ πραπίδεσσιν ὁμοίιος ἔσσυτο καπνῷ, </l>
<l n="108">εἰς δόλον, εἰς κακότητα νόον Τελχῖνα κορύσσων. </l>
<l n="109" rend="indent(1)">οὐδὲ Διὸς βαρύμηνις ἐλώφεεν εὐνέτις Ἥρη· </l>
<l n="110">ἀλλὰ θυελλήεντι παραΐξασα πεδίλῳ </l>
<l n="111">ποικίλον εὐφαέεσσι κεκασμένον οὐρανὸν ἄστροις </l>
<l n="112">ἄσπετα φοιτητῆρι διέδραμεν ἄστεα ταρσῷ, </l>
<l n="113">κερδαλέην Ἀπάτην διζημένη, εἴ που ἐφεύροι. </l>
<l n="114">ἀλλ' ὅτε Δικταίης Κορυβαντίδος ὑψόθι πέτρης </l>
<l n="115">γείτονος Ἀμνισοῖο λεχώιον ἔδρακεν ὕδωρ, <pb/> </l>
<l n="116">ἔνθα οἱ ἀλλοπρόσαλλος ὀρεστιὰς ἤντετο δαίμων· </l>
<l n="117">καὶ γὰρ ἀεὶ παρέμιμνε Διὸς ψευδήμονι τύμβῳ </l>
<l n="118">τερπομένη Κρήτεσσιν, ἐπεὶ πέλον ἠπεροπῆες. </l>
<l n="119">ἀμφὶ δέ οἱ λαγόνεσσι Κυδωνιὰς ἔρρεε μίτρη, </l>
<l n="120">τῇ ἔνι δαίδαλα πάντα βροτῶν θελκτήρια κεῖται· </l>
<l n="121">ἐν μὲν ἐπικλοπίη πολυμήχανος, ἐν δ' ὀαριστὺς </l>
<l n="122">πάρφασις, ἐν δὲ δόλοι πολυειδέες, ἐν δὲ καὶ αὐτὸς </l>
<l n="123">σύνδρομος ἠερίοις ἀπατήλιος ὅρκος ἀήταις. </l>
<l n="124" rend="indent(1)">καὶ δολίην Ἀπάτην δολίῳ μειλίξατο μύθῳ </l>
<l n="125">Ἥρη ποικιλόμητις, ἀμυνομένη παρακοίτην· </l>
<l n="126" rend="indent(1)">„χαῖρε, θεὰ δολόμητι δολοπλανές· οὔ σε καὶ αὐτὸς </l>
<l n="127">κλεψινόοις ὀάροισι παρέρχεται αἱμύλος Ἑρμῆς· </l>
<l n="128">δὸς καὶ ἐμοὶ ζωστῆρα παναίολον, ὅν ποτε Ῥείη </l>
<l n="129">δῆσεν ἑαῖς λαγόνεσσιν, ἕως ἀπάφησεν ἀκοίτην. </l>
<l n="130">οὐ μὲν ἐγὼ Κρονίωνι φέρω πετρώδεα μορφήν, </l>
<l n="131">οὐδὲ λίθῳ δολόεντι παρακλέπτω παρακοίτην, </l>
<l n="132">ἀλλὰ γυνὴ χθονίη με βιάζεται, ἧς χάριν εὐνῆς </l>
<l n="133">θοῦρος Ἄρης βαρύμηνις ἀναίνεται αἰθέρα ναίειν. </l>
<l n="134">τί πλέον, εἰ γενόμην θεὸς ἄμβροτος; οὐτιδανὴ γὰρ </l>
<l n="135">θνητὴ ἐμὸν πόσιν ἔσχε, τὸν οὐ θεὸς ἥρπασε Λητώ· </l>
<l n="136">οὐ Δανάῃ παρίαυε τὸ δεύτερον ὑέτιος Ζεύς, <pb/> </l>
<l n="137">ἀλλὰ σιδηρορόφοιο μετὰ σφρηγῖδα μελάθρου </l>
<l n="138">μεμφομένη χρυσέοισι γάμοις ναυτίλλετο νύμφη, </l>
<l n="139">καὶ λάχεν ἕδνον Ἔρωτος ὕδωρ ἁλός· ἐν δὲ θαλάσσῃ </l>
<l n="140">σύμπλοος ἀσταθέεσσιν ἐνήχετο χηλὸς ἀήταις. </l>
<l n="141">οὐδὲ μετὰ Κρήτην πάλιν ἔπλεε ταῦρος Ὀλύμπου, </l>
<l n="142">οὐκ ἴδεν Εὐρώπην μετὰ δέμνιον· ὑγροβαφὴς δὲ </l>
<l n="143">οἰστρηθεῖσα μύωπι κερασφόρος ἔπλεεν Ἰώ. </l>
<l n="144">οὐδὲ θεὰ γάμον εἶχεν ἐλεύθερον, ἀλλὰ καὶ αὐτὴ </l>
<l n="145">γαστέρι φόρτον ἔχουσα πολύστροφος ἔτρεχε Λητώ, </l>
<l n="146">ἄστατα παπταίνουσα πολυπλανέων σφυρὰ νήσων </l>
<l n="147">καὶ ῥόον οὐ μίμνοντα κακοξείνοιο θαλάσσης, </l>
<l n="148">καὶ λοχίης μόγις εἶδεν ἐλεύθερον ἔρνος ἐλαίης. </l>
<l n="149">Λητὼ τόσσα μόγησε, καὶ οὐ χραίσμησεν ἀκοίτης· </l>
<l n="150">θνητῆς δ' ὠκυμόροιο μιῆς διὰ δέμνια νύμφης </l>
<l n="151">οὐρανίης ἀπέειπε κασιγνήτης λέχος Ἥρης. </l>
<l n="152">δείδια, μὴ Κρονίδης με πόσις καὶ γνωτὸς ἀκούων </l>
<l n="153">αἰθέρος ἐξελάσειε γυναικείης χάριν εὐνῆς, </l>
<l n="154">μὴ Σεμέλην τελέσειεν ἑοῦ βασίλειαν Ὀλύμπου. </l>
<l n="155">εἰ δὲ Διὶ Κρονίωνι χαρίζεαι ἠέ περ Ἥρῃ </l>
<l n="156">μηδὲ τεὴν ὀπάσειας ἐμοὶ πανθελγέα μίτρην, </l>
<l n="157">ὄφρα μόλῃ πρὸς Ὄλυμπον ἐμὸς πάλιν υἱὸς ἀλήτης, </l>
<l n="158">ὑστατίην ἐπὶ πέζαν ἐλεύσομαι Ὠκεανοῖο </l>
<l n="159">αἰθέρα καλλείψασα χάριν βροτέων ὑμεναίων </l>
<l n="160">Τηθύος ἀρχεγόνοιο συνέστιος· ἔνθεν ἱκάνω </l>
<l n="161">εἰς δόμον Εὐρυνόμης καὶ Ὀφίονος ἐγγύθι μίμνω. <pb/> </l>
<l n="162">ἀλλὰ σύ, κυδαίνουσα Διὸς παμμήτορα νύμφην, </l>
<l n="163">δός μοι ἔχειν ζωστῆρα βοηθόον, ὄφρα φυγόντα </l>
<l n="164">θέλξω θοῦρον Ἄρηα τὸ δεύτερον αἰθέρα ναίειν.“ </l>
<l n="165" rend="indent(1)">ὣς φαμένης ἀπάμειπτο θεὰ πειθήμονι μύθῳ· </l>
<l n="166" rend="indent(1)">„μῆτερ Ἐνυαλίοιο, Διὸς πρωτόθρονε νύμφη, </l>
<l n="167">δώσω ἐμὸν ζωστῆρα, καὶ εἰ πλέον ἄλλο κελεύεις· </l>
<l n="168">πείθομαι, ὅττι θεοῖσι μετὰ Κρονίωνος ἀνάσσεις. </l>
<l n="169">δέχνυσο τοῦτον ἱμάντα· περισφίγξασα δὲ κόλπῳ </l>
<l n="170">Ἄρεα μὲν κομίσειας ἐς οὐρανόν· ἢν δ' ἐθελήσῃς, </l>
<l n="171">θέλγε νόον Κρονίδαο καί, εἰ χρέος, Ὠκεανοῖο </l>
<l n="172">χωομένου· χθονίων δὲ λιπὼν ὑμέναιον Ἐρώτων </l>
<l n="173">ἵξεται αὐτοκέλευστος ἐς οὐρανὸν ὑψιμέδων Ζεὺς </l>
<l n="174">ἡμετέρῳ δολόεντι περιγνάμψας φρένα κεστῷ· </l>
<l n="175">οὗτος ἐμῆς Παφίης φρενοθελγέα κεστὸν ἐλέγχει.“ </l>
<l n="176" rend="indent(1)">ὣς φαμένη δολόμητις ὑπηνέμιος φύγε δαίμων </l>
<l n="177">ἠέρα πωτήεντι διαστείχουσα πεδίλῳ. </l>
<l n="178" rend="indent(1)">Δικταίης δὲ λιποῦσα σακεσπάλον ἄντρον ἐρίπνης </l>
<l n="179">καὶ λοχίην σπήλυγγα τελεσσιγόνοιο θεαίνης </l>
<l n="180">εἰς θάλαμον Σεμέλης ἀπατήλιος ἤλυθεν Ἥρη, </l>
<l n="181">ζήλῳ φυσιόωσα· μελιγλώσσῳ δὲ γεραιῇ </l>
<l n="182">ἰσοφανὴς φιλόπαιδι δέμας μορφοῦτο τιθήνῃ </l>
<l n="183">παιδοκόμῳ, τὴν αὐτὸς ἀνηέξησεν Ἀγήνωρ, </l>
<l n="184">καί οἱ κλῆρον ἔδωκε, καὶ ὤπασεν ἀνδρὶ γυναῖκα </l>
<l n="185">οἷα πατήρ· κομιδῆς δὲ χάριν τίνουσα καὶ αὐτὴ </l>
<l n="186">νήπιον εἰσέτι Κάδμον ἑῷ μαιώσατο μαζῷ </l>
<l n="187">καὶ βρέφος Εὐρώπην φιλίῳ πήχυνεν ἀγοστῷ. <pb/> </l>
<l n="188">τῇ δέμας ἶσον ἔχουσα διέστιχεν ἐς δόμον Ἥρη </l>
<l n="189">χωομένη Σεμέλῃ καὶ Κύπριδι καὶ Διονύσῳ </l>
<l n="190">μή πω φέγγος ἰδόντι, καὶ ἀρτιγάμῳ παρὰ παστῷ </l>
<l n="191">τοῖχον ἐς ἀντικέλευθον ἑὴν ἔκλινεν ὀπωπὴν </l>
<l n="192">ὄμμα παραστρέψασα, Διὸς μὴ λέκτρα νοήσῃ. </l>
<l n="193">τὴν μὲν Πεισιάνασσα καθίζανεν ὑψόθι δίφρου </l>
<l n="194">ἀμφίπολος Σεμέλης, Τυρίης βλάστημα γενέθλης, </l>
<l n="195">Θελξινόη δὲ τάπητας ἐνήρμοσεν ἤνοπι δίφρῳ. </l>
<l n="196">ἔνθα θεὰ σχεδὸν ἧστο δολοπλόκος· εὗρε δὲ κούρην </l>
<l n="197">βριθομένην ὠδῖνι πεπαινομένου τοκετοῖο· </l>
<l n="198">καὶ τόκον, οὐ ψαύοντα τελεσσιγόνοιο Σελήνης, </l>
<l n="199">γαστρὸς ἀσημάντου χλοερὴ κήρυξε παρειὴ </l>
<l n="200">καὶ χλόος † ἦν ἐπεὼν μελέων πάρος· ἑζομένης δὲ </l>
<l n="201">Ἥρης ψευδομένης δολόεν δέμας ἔτρεμε παλμῷ </l>
<l n="202">ἀντιτύπῳ, καὶ νέρθεν ἐπὶ χθόνα κάμπτετο νεύων </l>
<l n="203">ὤμοις θλιβομένοισι γέρων κυρτούμενος αὐχήν. </l>
<l n="204">καὶ πρόφασιν μόγις εὗρεν· ἐπεστενάχιζε δὲ μύθῳ </l>
<l n="205">δάκρυον εὐποίητον ἀποψήσασα προσώπου, </l>
<l n="206">καὶ δολόεν κατέλεξεν ἔπος φρενοθελγέι φωνῇ· </l>
<l n="207" rend="indent(1)">„εἰπέ, πόθεν, βασίλεια, τεαὶ χλοάουσι παρειαί; </l>
<l n="208">πῇ σέο κάλλος ἐκεῖνο; τίς εἴδεϊ σεῖο μεγαίρων <pb/> </l>
<l n="209">πορφυρέους σπινθῆρας ἀπημάλδυνε προσώπου; </l>
<l n="210">καὶ ῥόδα τίς μετάμειψεν ἐς ὠκυμόρους ἀνεμώνας; </l>
<l n="211">καὶ σὺ κατηφιόωσα τί τήκεαι; ἦ ῥα καὶ αὐτὴ </l>
<l n="212">ἔκλυες αἴσχεα κεῖνα, τά περ βοόωσι πολῖται; </l>
<l n="213">ἐρρέτω ἀρχεκάκων ὀλοὸν στόμα θηλυτεράων. </l>
<l n="214">εἰπὲ δέ μοι, μὴ κρύπτε τεῆς συλήτορα μίτρης· </l>
<l n="215">τίς σε θεῶν ἐμίηνε; τίς ἥρπασε σεῖο κορείην; </l>
<l n="216">εἰ μὲν Ἄρης λαθραῖος ἐμὴν νυμφεύσατο κούρην </l>
<l n="217">καὶ Σεμέλῃ παρίαυεν ἀφειδήσας Ἀφροδίτης, </l>
<l n="218">ἐλθέτω ἐς σέο λέκτρα γαμήλιον ἔγχος ἀφάσσων· </l>
<l n="219">γινώσκει μενέχαρμον ἑὸν γενέτην σέο μήτηρ. </l>
<l n="220">εἰ δέ σοι ὠκυπέδιλος ἐκώμασε νυμφίος Ἑρμῆς </l>
<l n="221">καὶ Σεμέλης διὰ κάλλος ἑὴν ἠρνήσατο Πειθώ, </l>
<l n="222">ῥάβδον ἑὴν ὀπάσειε τεῆς αὐτάγγελον εὐνῆς, </l>
<l n="223">ἠέ σε κοσμήσειεν ἑοῖς χρυσέοισι πεδίλοις </l>
<l n="224">δῶρον ἄγων λεχέων σέθεν ἄξιον, ὄφρα καὶ αὐτὴ </l>
<l n="225">εἴης χρυσοπέδιλος, ἅ περ Διὸς εὐνέτις Ἥρη. </l>
<l n="226">εἰ δέ σοι οὐρανόθεν πόσις ἤλυθε καλὸς Ἀπόλλων </l>
<l n="227">καὶ Σεμέλης ὑπ' ἔρωτι λελασμένος ἔπλετο Δάφνης, </l>
<l n="228">νόσφι δόλου κρυφίοιο δι' ἠέρος εἰς σὲ χορεύσῃ </l>
<l n="229">ἁβρὸς ἀσιγήτων ἐποχημένος ἅρματι κύκνων, </l>
<l n="230">ἕδνα τεῆς φιλότητος ἑὴν φόρμιγγα κομίζων, </l>
<l n="231">πιστὸν ἑῶν θαλάμων σημήιον· εἰσορόων γὰρ </l>
<l n="232">Κάδμος ἐπουρανίην κιθάρην Φοίβοιο νοήσει, </l>
<l n="233">ἣν ἴδεν αἰολόφωνον ἑῆς παρὰ δεῖπνα τραπέζης <pb/> </l>
<l n="234">Ἁρμονίης μέλπουσαν ἐπιχθονίους ὑμεναίους. </l>
<l n="235">εἰ δὲ γυναιμανέων σε βιήσατο Κυανοχαίτης </l>
<l n="236">καί σε σοφῆς προβέβουλεν ἀειδομένης Μελανίππης, </l>
<l n="237">ἀμφαδὰ κωμάσσειε, παρὰ προπύλαια δὲ Κάδμου </l>
<l n="238">νυμφιδίης πήξειεν ἑῆς γλωχῖνα τριαίνης, </l>
<l n="239">ξυνώσας γέρας ἶσον ἐχιδνοκόμῳ παρὰ Δίρκῃ, </l>
<l n="240">οἷα παρ' Ἀργείοισι λεοντοβότῳ παρὰ Λέρνῃ </l>
<l n="241">σῆμα γάμων ἔστησεν, Ἀμυμώνης ὅθι νύμφης </l>
<l n="242">Λερναίης ἔτι χῶρος ἐπώνυμός ἐστι τριαίνης. </l>
<l n="243">ἀλλὰ τί κικλήσκω σε παρευνέτιν Ἐννοσιγαίου; </l>
<l n="244">ποῖα Ποσειδάωνος ἔχεις σημήια λέκτρων; </l>
<l n="245">ὑδρηλαῖς παλάμῃσι χυθεὶς ἠγκάσσατο Τυρὼ </l>
<l n="246">παφλάζων δολόεντι ῥόῳ μιμηλὸς Ἐνιπεύς. </l>
<l n="247">εἰ δὲ καί, ὡς ἐνέπεις, σέο νυμφίος ἐστὶ Κρονίων, </l>
<l n="248">ἐλθέτω εἰς σέο λέκτρα σὺν ἱμερόεντι κεραυνῷ, </l>
<l n="249">ἀστεροπῇ γαμίῃ κεκορυθμένος, ὄφρα τις εἴπῃ· </l>
<l n="250">’Ἥρης καὶ Σεμέλης νυμφοστόλοι εἰσὶ κεραυνοί.’ </l>
<l n="251">ζηλήμων περ ἐοῦσα Διὸς δάμαρ οὔ σε χαλέψει· </l>
<l n="252">οὐ γὰρ ἐπιτρέψειε τεὸς μητρώιος Ἄρης. </l>
<l n="253">ὀλβίη Εὐρώπη Σεμέλης πλέον, ἣν ὑπὲρ ὤμων </l>
<l n="254">Ζεὺς κερόεις ἀνάειρε· ποθοβλήτοιο δὲ ταύρου </l>
<l n="255">ἄβροχος ἀκροτάτοιο δι' ὕδατος ἔτρεχε χηλή, </l>
<l n="256">καὶ σκάφος ἦεν Ἔρωτος ὁ τηλίκος. ἆ μέγα θαῦμα, </l>
<l n="257">παρθένος ἡνιόχευε τὸν αἰθέρος ἡνιοχῆα. </l>
<l n="258">ὀλβίζω Δανάην Σεμέλης πλέον, ἧς διὰ κόλπου <pb/> </l>
<l n="259">χρύσεος ἐξ ὀρόφοιο κατέρρεεν ὑέτιος Ζεὺς </l>
<l n="260">ἀφνειῇ ῥαθάμιγγι γυναιμανέος νιφετοῖο· </l>
<l n="261">οὐ μὲν χρύσεα δῶρα μακαρτάτη ᾔτεε νύμφη· </l>
<l n="262">εἶχε γὰρ ἕδνον Ἔρωτος ὅλον πόσιν. ἀλλά τις εἴη </l>
<l n="263">σιγὴ ἐφ' ἡμείων, γενέτης μὴ Κάδμος ἀκούσῃ.“ </l>
<l n="264" rend="indent(1)">ὣς φαμένη λίπε δῶμα καὶ ἀχνυμένην ἔτι νύμφην, </l>
<l n="265">Ἥρης ζῆλον ἔχουσαν ἀμιμήτων ὑμεναίων, </l>
<l n="266">μεμφομένην Κρονίωνι· παλιννόστῳ δὲ κελεύθῳ </l>
<l n="267">αἰθέρος ἔνδον ἵκανε, καὶ οὐρανίῳ παρὰ θώκῳ </l>
<l n="268">κείμενα δερκομένη Διὸς ἔντεα νόσφι φορῆος, </l>
<l n="269">οἷά περ εἰσαΐοντα, φίλῳ μειλίξατο μύθῳ· </l>
<l n="270" rend="indent(1)">„βροντή, καὶ σὲ λέλοιπεν ἐμὸς νεφεληγερέτα Ζεύς; </l>
<l n="271">τίς πάλιν ἁρπάξας σε τεὸν γύμνωσε φορῆα; </l>
<l n="272">βροντή, ἐσυλήθης—οὐκ αἴτιός ἐστι Τυφωεύς— </l>
<l n="273">Ἥρης ξυνὰ παθοῦσα παρήγορε· νυμφοκόμος γὰρ </l>
<l n="274">ἡμέας ἀμφοτέρους ἀπαναίνεται ὑέτιος Ζεύς. </l>
<l n="275">οὐ νιφετοῖς ἔτι γαῖα παλύνεται, ὑγροχύτου δὲ </l>
<l n="276">ὄμβρου λειπομένου περιβόσκεται αὐχμὸς ἀρούρης </l>
<l n="277">αὔλακα, καρπὸν ἔχων ἀχρήιον· ἀγρονόμοις δὲ </l>
<l n="278">ἀντὶ κελαινεφέος κικλήσκεται ἀννέφελος Ζεύς. </l>
<l n="279">ἀστεροπαί, Κρονίωνι πυρώδεα ῥήξατε φωνήν, </l>
<l n="280">Ζηνὶ γυναιμανέοντι, φίλοι, φθέγξασθε, κεραυνοί. </l>
<l n="281">ἀλλὰ βαρυζήλων ἀχέων ποινήτορες Ἥρης </l>
<l n="282">εἰς Σεμέλην ἔρχεσθε γαμοστόλοι, ἕδνα δὲ μίτρης <pb/> </l>
<l n="283">λισσομένη φλογόεντας ἑοὺς δέξοιτο φονῆας.“ </l>
<l n="284" rend="indent(1)">τοῖα μὲν ἀφθόγγοις Διὸς ἔντεσιν ἴαχεν Ἥρη </l>
<l n="285">ἀχνυμένη, φθονερῷ δὲ χόλῳ κυμαίνετο δαίμων. </l>
<l n="286" rend="indent(1)">καὶ Σεμέλη † βαρύθυμος ἑῷ νεοπενθέι θυμῷ </l>
<l n="287">ἀστεροπὴν ποθέουσα, πυραυγέα πομπὸν Ἐρώτων, </l>
<l n="288">μεμφομένοις στομάτεσσιν ἑὸν λιτάνευεν ἀκοίτην, </l>
<l n="289">Ἡραίης ἐθέλουσα πυριστεφέος τύπον εὐνῆς· </l>
<l n="290" rend="indent(1)">„πρὸς Δανάης λίτομαί σε ῥυηφενέων ὑμεναίων, </l>
<l n="291">δὸς χάριν, Εὐρώπης κερόεις πόσις· αἰδέομαι γὰρ </l>
<l n="292">κικλήσκειν Σεμέλης σε, τὸν ὡς ὄναρ εἶδον ἀκοίτην. </l>
<l n="293">Ἀκρίσιος Κάδμοιο μακάρτερος· ἀλλὰ καὶ αὐτὴ </l>
<l n="294">ἤθελον, εἰ χρύσειον ἴδον γάμον, ὑέτιε Ζεῦ, </l>
<l n="295">εἰ μὴ τοῦτο γέρας σέο Περσέος ἥρπασε μήτηρ· </l>
<l n="296">ἤθελον, εἴ με κόμισσας ἐν ὕδασι ταῦρος ὁδίτης </l>
<l n="297">ὤμοις ὑμετέροισιν, ἵνα πλάζοιτο καὶ αὐτὸς </l>
<l n="298">γνωτὸς ἐμὸς Πολύδωρος, ἀλήμονος ἅρπαγα νύμφης </l>
<l n="299">μαστεύων, ἅτε Κάδμος, ἐμὸν Κρονίωνα φορῆα. </l>
<l n="300">ἀλλὰ τί μοι βοέοιο γάμου τύπος ἢ νιφετοῖο; </l>
<l n="301">οὐκ ἐθέλω γέρας ἶσον, ὅ περ χθονίη λάχε νύμφη. </l>
<l n="302">Εὐρώπῃ λίπε ταῦρον, ἔα Δανάῃ χύσιν ὄμβρου· </l>
<l n="303">Ἥρης μοῦνος ἔχει με γάμων φθόνος. εἴ με γεραίρεις, </l>
<l n="304">παστὸν ἐμὸν κόσμησον ἐπουρανίῳ σέο πυρσῷ </l>
<l n="305">αἰθύσσων νεφέων ἐρόεν σέλας, ἀστεροπὴν δὲ </l>
<l n="306">ἕδνον ἐμῆς φιλότητος ἀπειθέι δεῖξον Ἀγαύῃ· </l>
<l n="307">Αὐτονόη φρίξειεν ἐμῷ παρὰ γείτονι παστῷ <pb/> </l>
<l n="308">νυμφοκόμων ἀίουσα μέλος βρονταῖον Ἐρώτων, </l>
<l n="309">σύμβολον αὐτοβόητον ἀκηρύκτων σέο λέκτρων. </l>
<l n="310">δὸς δέ, περιπτύξαιμι φίλην φλόγα καὶ φρένα τέρψω </l>
<l n="311">ἀστεροπῆς ψαύουσα καὶ ἀμφαφόωσα κεραυνούς. </l>
<l n="312">δός μοι σῶν θαλάμων ζυγίην φλόγα· πᾶσα δὲ νύμφη </l>
<l n="313">πυρσὸν ἔχει πομπῆα τελεσσιγάμων ὑμεναίων. </l>
<l n="314">ἦ ῥα τεῶν γαμίων οὐκ ἄξιός εἰμι κεραυνῶν </l>
<l n="315">Ἄρεος αἷμα φέρουσα καὶ ὑμετέρης Ἀφροδίτης; </l>
<l n="316">δειλὴ ἐγώ· Σεμέλης μὲν ἔχει γάμος ὠκύμορον πῦρ </l>
<l n="317">καὶ χθονίους λαμπτῆρας, ἐφαπτομένη δὲ κεραυνοῦ </l>
<l n="318">καὶ στεροπῆς ψαύουσα τεὴ νυμφεύεται Ἥρη. </l>
<l n="319">νυμφίε τερπικέραυνε, σὺ μὲν πολυφεγγέι παστῷ </l>
<l n="320">ἔνθεον εἶδος ἔχων ἐπὶ δέμνιον ἔρχεαι Ἥρης </l>
<l n="321">ἀστεροπαῖς γαμίῃσι καταυγάζων σέο νύμφην </l>
<l n="322">Ζεὺς πυρόεις, Σεμέλῃ δὲ δράκων ἢ ταῦρος ἱκάνεις· </l>
<l n="323">κείνη μὲν βαρύδουπον Ὀλύμπιον ἦχον Ἐρώτων </l>
<l n="324">εἰσαΐει, Σεμέλη δὲ τύπῳ σκιοειδέι μορφῆς </l>
<l n="325">ταύρου ψευδαλέοιο νόθον μυκηθμὸν ἀκούει· </l>
<l n="326">ἄψοφος εἰς ἐμὰ λέκτρα κατέρχεται ἀννέφελος Ζεύς, </l>
<l n="327">καὶ νεφεληγερέτης ὑψαύχενι μίγνυται Ἥρῃ. </l>
<l n="328">κούρης δ' αἰνογάμοιο πατὴρ ἐμὸς αἴσχεα φεύγων </l>
<l n="329">ἐνδόμυχος σέο Κάδμος ἀλυσκάζει πάτον ἀνδρῶν, </l>
<l n="330">αἰδόμενος ναέτῃσι φανήμεναι, ὅττι πολῖται </l>
<l n="331">πάντες ἐπιβρίζουσι τεοῖς κρυφίοις ὑμεναίοις </l>
<l n="332">μεμφόμενοι Σεμέλην, ὅτι φώριον ἔσχεν ἀκοίτην. <pb/> </l>
<l n="334">καὶ χορὸς ἀμφιπόλων ἐμὲ μέμφεται, ἔξοχα δ' ἄλλων </l>
<l n="335">δειμαίνω στόμα λάβρον ἀσιγήτοιο τιθήνης· </l>
<l n="333">καλὸν ἐμοὶ πόρες ἕδνον ὀνείδεα θηλυτεράων. </l>
<l n="336">μνώεο, τίς Τυφῶνι δολόφρονα πότμον ὑφαίνων </l>
<l n="337">σοὶ πόρεν ἁρπαμένοιο πάλιν σπινθῆρα κεραυνοῦ· </l>
<l n="338">δεῖξον ἐμῷ γενετῆρι, τά περ πόρε· γηραλέος γὰρ </l>
<l n="339">Κάδμος ἀπαιτίζει με τεῆς σημήιον εὐνῆς. </l>
<l n="340">οὔ πω ἐγὼ Κρονίωνος ἀληθέος εἶδον ὀπωπήν, </l>
<l n="341">οὐ βλεφάρων ἀκτῖνα σελασφόρον, οὐδὲ προσώπου </l>
<l n="342">μαρμαρυγὰς ἐνόησα καὶ ἀστράπτουσαν ὑπήνην· </l>
<l n="343">οὔ πω ἴδον τεὸν εἶδος Ὀλύμπιον, ἀλλὰ δοκεύω </l>
<l n="344">πόρδαλιν ἠὲ λέοντα, θεὸν δ' οὐκ εἶδον ἀκοίτην. </l>
<l n="345">ὡς βροτὸν εἰσορόω σε θεὸν μέλλουσα λοχεύειν. </l>
<l n="346">ἄλλον ἐγὼ πυθόμην φλογερὸν γάμον· Ἠέλιος γὰρ </l>
<l n="347">σὺν πυρὶ νυμφιδίῳ Κλυμένην ἠγκάσσατο νύμφην.“ </l>
<l n="348" rend="indent(1)">ἔννεπεν αἰτίζουσα φίλον μόρον· ἶσα γὰρ Ἥρῃ </l>
<l n="349">εἰς γάμον ἀθρῆσαι μινυώριος ἔλπετο νύμφη </l>
<l n="350">μειλίχιον σπινθῆρα γαληναίοιο κεραυνοῦ. </l>
<l n="351" rend="indent(1)">Ζεὺς δὲ πατὴρ ἀίων φθονεραῖς ἐπεμέμφετο Μοίραις, </l>
<l n="352">καὶ Σεμέλην ἐλέαιρεν ἀώριον· ἀμφὶ δὲ Βάκχῳ </l>
<l n="353">κερδαλέον γίνωσκεν ἀμειλίκτου χόλον Ἥρης. </l>
<l n="354">Ἑρμείῃ δὲ κέλευεν ἀπὸ φλογεροῖο κεραυνοῦ </l>
<l n="355">ἁρπάξαι νέον υἷα πυριβλήτοιο Θυώνης. <pb/> </l>
<l n="356">καί τινα μῦθον ἔλεξε πατὴρ ὑψαύχενι κούρῃ· </l>
<l n="357" rend="indent(1)">„ὦ γύναι, ἦ σε δόλοις φθονερὸς νόος ἤπαφεν Ἥρης· </l>
<l n="358">ἦ ῥα, γύναι, δοκέεις, ὅτι μείλιχοί εἰσι κεραυνοί; </l>
<l n="359">τλῆθι μένειν χρόνον ἄλλον, ἕως ἔτι φόρτον ἀείρεις, </l>
<l n="360">τλῆθι μένειν χρόνον ἄλλον, ἕως ἐμὸν υἷα λοχεύεις· </l>
<l n="361">μὴ πρὸ τόκου πυρόεντας ἀπαιτίζῃς με φονῆας. </l>
<l n="362">οὐ στεροπὴν μεθέπων Δανάης σύλησα κορείην, </l>
<l n="363">οὐ βροντῆς κελάδημα, καὶ οὐ Τυρίης σέο νύμφης </l>
<l n="364">Εὐρώπης ὑμέναιον ἐνυμφεύσαντο κεραυνοί, </l>
<l n="365">οὐκ ἴδεν Ἰναχίη δαμάλη σέλας· ἀλλὰ σὺ μούνη </l>
<l n="366">θνητὴ ἀπαιτίζεις με, τὰ μὴ θεὸς ᾔτεε Λητώ.“ </l>
<l n="367" rend="indent(1)">τοῖον ἔπος κατέλεξε καὶ οὐ μενέαινεν ἐρίζειν </l>
<l n="368">νήμασι Μοιριδίοισι· δι' αἰθερίοιο δὲ κόλπου </l>
<l n="369">ἀστράπτων πεφόρητο καὶ ἱκεσίην ἕο νύμφης </l>
<l n="370">οὐκ ἐθέλων ἐτέλεσσε πόσις στεροπηγερέτα Ζεύς, </l>
<l n="371">εἰς Σεμέλην δ' ἐχόρευε κατηφέι χειρὶ τιταίνων </l>
<l n="372">νυμφιδίους σπινθῆρας ἀμερσιγάμοιο κεραυνοῦ· </l>
<l n="373">καὶ θάλαμος στεροπῇσιν ἐλάμπετο, καὶ πυρὸς ἀτμῷ </l>
<l n="374">Ἰσμηνὸς σελάγιζεν, ὅλη δ' ἀμαρύσσετο Θήβη. </l>
<l n="375" rend="indent(1)">καὶ Σεμέλη φλογόεντας ἑοὺς ὁρόωσα φονῆας </l>
<l n="376">αὐχένα γαῦρον ἄειρε καὶ ὑψινόῳ φάτο φωνῇ· <pb/> </l>
<l n="377" rend="indent(1)">„πηκτίδος οὐ χατέω λιγυηχέος, οὐ χρέος αὐλοῦ· </l>
<l n="378">βρονταὶ ἐμοὶ γεγάασι Διὸς σύριγγες Ἐρώτων, </l>
<l n="379">αὐλὸς ἐμοὶ κτύπος οὗτος Ὀλύμπιος, αἰθερίης δὲ </l>
<l n="380">δαλὸς ἐμῶν θαλάμων στεροπῆς σέλας· οὐτιδανῶν δὲ </l>
<l n="381">οὐκ ἀλέγω δαΐδων· δαΐδες δέ μοί εἰσι κεραυνοί. </l>
<l n="382">εἰμὶ δάμαρ Κρονίωνος, Ἐχίονός ἐστιν Ἀγαύη, </l>
<l n="383">Αὐτονόην καλέσωσιν Ἀρισταίοιο γυναῖκα· </l>
<l n="384">Ἰνὼ ἔχει Νεφέλην, Σεμέλη λάχε σύγγαμον Ἥρην. </l>
<l n="385">οὐ γενόμην Ἀθάμαντος ἐγὼ δάμαρ, ὠκύμορον δὲ </l>
<l n="386">οὐ τέκον Ἀκταίωνα κυνοσπάδα, σύννομον ὕλης. </l>
<l n="387">οὐ χατέω φόρμιγγος ὀλίζονος· οὐρανίη γὰρ </l>
<l n="388">ἀστραίη Κιθάρη Σεμέλης ὑμέναιον ἀείδει.“ </l>
<l n="389" rend="indent(1)">ἔννεπε κυδιόωσα καὶ ἤθελε χερσὶν ἀφάσσειν </l>
<l n="390">ἀστεροπὴν ὀλέτειραν, ἀφειδήσασα δὲ Μοίρης </l>
<l n="391">τολμηρῇ παλάμῃ φονίων ἔψαυσε κεραυνῶν· </l>
<l n="392">καὶ γάμος ἦν Σεμέλης θανατηφόρος, ἧς ἑνὶ θεσμῷ </l>
<l n="393">πυρκαϊὴν καὶ τύμβον ἐθήκατο παστὸν Ἐρινύς· </l>
<l n="394">καὶ λοχίαις ἀκτῖσι γαμήλιον ἄσθμα κεραυνοῦ </l>
<l n="395">Ζηνὸς ἀφειδήσαντος ὅλην τεφρώσατο νύμφην· </l>
<l n="396">καὶ στεροπὴ πέλε μαῖα, καὶ Εἰλείθυια κεραυνοί· </l>
<l n="397">κόλπου δ' αἰθομένοιο διαθρῴσκοντα τεκούσης </l>
<l n="398">Βάκχον ἐπουρανίη μαιώσατο φειδομένη φλόξ, </l>
<l n="399">μητροφόνῳ σπινθῆρι μαραινομένων ὑμεναίων· </l>
<l n="400">καὶ βρέφος ἠλιτόμηνον ἀδηλήτου τοκετοῖο <pb/> </l>
<l n="401">ἄσθμασι φειδομένοισιν ἐχυτλώσαντο κεραυνοί· </l>
<l n="402">καὶ Σεμέλη πυρόεσσαν ἐσαθρήσασα τελευτὴν </l>
<l n="403">ὤλετο τερπομένη λόχιον μόρον· ἦν δὲ νοῆσαι </l>
<l n="404">Ἵμερον, Εἰλείθυιαν, Ἐρινύας εἰν ἑνὶ παστῷ. </l>
<l n="405">καὶ βρέφος ἡμιτέλεστον ἑῷ γενετῆρι λοχεῦσαι </l>
<l n="406">οὐρανίῳ πυρὶ γυῖα λελουμένον ἤγαγεν Ἑρμῆς. </l>
<l n="407" rend="indent(1)">Ζεὺς δὲ βαρυζήλοιο μετατρέψας νόον Ἥρης </l>
<l n="408">ἄγριον ἐπρήυνε παλίλλυτον ὄγκον ἀπειλῆς, </l>
<l n="409">καὶ φλογερὴν Σεμέλην μετανάστιον εἰς πόλον ἄστρων </l>
<l n="410">οὐρανὸν οἶκον ἔχουσαν ἀνήγαγε μητέρα Βάκχου </l>
<l n="411">αἰθερίοις ναέτῃσιν ὁμέστιον, ὡς γένος Ἥρης, </l>
<l n="412">ὡς τόκον Ἁρμονίης ἐξ Ἄρεος, ἐξ Ἀφροδίτης· </l>
<l n="413">καὶ καθαρῷ λούσασα νέον δέμας αἴθοπι πυρσῷ ... </l>
<l n="414">καὶ βίον ἄφθιτον ἔσχεν Ὀλύμπιον· ἀντὶ δὲ Κάδμου </l>
<l n="415">καὶ χθονίου δαπέδοιο καὶ Αὐτονόης καὶ Ἀγαύης </l>
<l n="416">σύνθρονον Ἄρτεμιν εὗρε καὶ ὡμίλησεν Ἀθήνῃ </l>
<l n="417">καὶ πόλον ἕδνον ἔδεκτο, μιῆς ψαύουσα τραπέζης </l>
<l n="418">Ζηνὶ καὶ Ἑρμάωνι καὶ Ἄρεϊ καὶ Κυθερείῃ. <pb/> </l>
</div>
<div type="Book" n="9">
<l n="t1"><label type="head">ΔΙΟΝΥΣΙΑΚΩΝ ΕΝΝΑΤΟΝ.</label> </l>
<l n="1" rend="indent(1)">Ζεὺς δὲ πατὴρ Σεμέλης φλογερῶν νωμήτορα κόλπων </l>
<l n="2">ἡμιτελῆ λοχίοιο διαθρῴσκοντα κεραυνοῦ </l>
<l n="3">δεξάμενος Διόνυσον ἐπέρραφεν ἄρσενι μηρῷ, </l>
<l n="4">μαρμαρυγὴν δ' ἀνέμιμνε τελεσσιγόνοιο Σελήνης· </l>
<l n="5">καὶ παλάμη Κρονίδαο κυβερνήτειρα λοχείης </l>
<l n="6">αὐτομάτη πέλε μαῖα πολυρραφέος τοκετοῖο, </l>
<l n="7">παιδοτόκου λύσασα μογοστόκα νήματα μηροῦ. </l>
<l n="8">καὶ Διὸς ὠδίνοντος ἴτυς θηλύνετο μηροῦ, </l>
<l n="9">καὶ πάις ἠλιτόμηνος ἀμήτορι τίκτετο θεσμῷ </l>
<l n="10">ἄρσενα θηλυτέρην μετὰ γαστέρα γαστέρα βαίνων. </l>
<l n="11">τὸν μὲν ὑπερκύψαντα θεηγενέος τοκετοῖο </l>
<l n="12">στέμματι κισσήεντι λεχωίδες ἔστεφον Ὧραι </l>
<l n="13">ἐσσομένων κήρυκες, ἐπ' ἀνθοκόμῳ δὲ καρήνῳ </l>
<l n="14">εὐκεράων σκολιῇσιν ὑπὸ σπείρῃσι δρακόντων </l>
<l n="15">ταυροφυῆ Διόνυσον ἐμιτρώσαντο κεράστην. </l>
<l n="16" rend="indent(1)">καί μιν ἔσω Δρακάνοιο λεχώιον ἀμφὶ κολώνην </l>
<l n="17">πήχεϊ κολπωθέντι λαβὼν Μαιήιος Ἑρμῆς <pb/> </l>
<l n="18">ἠερόθεν πεπότητο· λοχευομένῳ δὲ Λυαίῳ </l>
<l n="19">πατρῴην ἐπέθηκεν ἐπωνυμίην τοκετοῖο </l>
<l n="20">κικλήσκων Διόνυσον, ἐπεὶ ποδὶ φόρτον ἀείρων </l>
<l n="21">ἤιε χωλαίνων Κρονίδης βεβριθότι μηρῷ, </l>
<l n="22">νῦσος ὅτι γλώσσῃ Συρακοσσίδι χωλὸς ἀκούει· </l>
<l n="23">καὶ θεὸν ἀρτιλόχευτον ἐφήμισαν Εἰραφιώτην, </l>
<l n="24">ὅττι μιν εὐώδινι πατὴρ ἐρράψατο μηρῷ. </l>
<l n="25" rend="indent(1)">καί μιν ἀχυτλώτοιο διαΐσσοντα λοχείης </l>
<l n="26">πήχεϊ κοῦρον ἄδακρυν ἐκούφισε σύγγονος Ἑρμῆς, </l>
<l n="27">καὶ βρέφος εὐκεράοιο φυῆς ἴνδαλμα Σελήνης </l>
<l n="28">ὤπασε θυγατέρεσσι Λάμου ποταμηίσι Νύμφαις, </l>
<l n="29">παῖδα Διὸς κομέειν σταφυληκόμον· αἱ δὲ λαβοῦσαι </l>
<l n="30">Βάκχον ἐπηχύναντο, καὶ εἰς στόμα παιδὸς ἑκάστη </l>
<l n="31">ἀθλιβέων γλαγόεσσαν ἀνέβλυεν ἰκμάδα μαζῶν. </l>
<l n="32">καὶ πάις ἀντικέλευθον ἐς οὐρανὸν ὄμμα τιταίνων </l>
<l n="33">ὕπτιος ἦεν ἄυπνος, ἀμοιβαίῃσι δὲ ῥιπαῖς </l>
<l n="34">ἠέρα λακτίζων διδυμάονι τέρπετο παλμῷ, </l>
<l n="35">καὶ πόλον ἐσκοπίαζεν ἀήθεα, θαμβαλέος δὲ </l>
<l n="36">πατρῴην ἐγέλασσεν ἴτυν δεδοκημένος ἄστρων. </l>
<l n="37" rend="indent(1)">καὶ βρέφος ἀθρήσασα Διὸς μαστίζετο νύμφη· </l>
<l n="38">θυγατέρες δὲ Λάμοιο χόλῳ βαρυμήνιος Ἥρης </l>
<l n="39">δαιμονίης κακότητος ἐβακχεύθησαν ἱμάσθλῃ· </l>
<l n="40">ἐν δὲ δόμῳ δμωῇσιν ἐπέχραον, ἐν τριόδοις δὲ </l>
<l n="41">ξεινοφόνῳ δαίτρευον ὁδοιπόρον ἄνδρα μαχαίρῃ· </l>
<l n="42">φρικαλέαι δ' ἀλάλαζον, ὑπὸ στροφάλιγγι δὲ ῥιπῆς <pb/> </l>
<l n="43">ὀφθαλμοὺς ἐλέλιζον ἀκοσμήτοιο προσώπου· </l>
<l n="44">πάντῃ δ' ἔνθα καὶ ἔνθα νοοπλανέεσσι μενοιναῖς </l>
<l n="45">ἔτρεχον ἀσταθέων τροχαλῷ σκιρτήματι ταρσῶν· </l>
<l n="46">καὶ πλοκάμους βάκχευον ἐς ἠέρα θυιάδες αὖραι </l>
<l n="47">πλαζομένους· κροκόεις δὲ περὶ στέρνοισιν ἑκάστης </l>
<l n="48">ἀφροκόμῳ ῥαθάμιγγι χιτὼν λευκαίνετο κούρης. </l>
<l n="49">καί νύ κε φοιταλέης ἑτερόφρονι κύματι λύσσης </l>
<l n="50">νήπιον εἰσέτι Βάκχον ἐμιστύλλοντο μαχαίρῃ, </l>
<l n="51">εἰ μὴ ἀσημάντοιο ποδὸς ληίστορι ταρσῷ </l>
<l n="52">Βάκχον ὑποκλέψας πτερόεις πάλιν ἥρπασεν Ἑρμῆς, </l>
<l n="53">καὶ βρέφος ἀρτικόμιστον ἔχων ζωαρκέι κόλπῳ </l>
<l n="54">εἰς δόμον ἀρτιτόκοιο λεχώιον ἤγαγεν Ἰνοῦς. </l>
<l n="55" rend="indent(1)">ἡ μὲν ἀνηέρταζεν ἑῆς προθορόντα λοχείης </l>
<l n="56">νήπιον εἰσέτι κοῦρον, ἐπωλένιον Μελικέρτην, </l>
<l n="57">παιδοκόμοις παλάμῃσιν· ἀνοιδαίνοντο δὲ μαζοὶ </l>
<l n="58">θλιβομένοιο γάλακτος ἀναβλύζοντες ἐέρσην. </l>
<l n="59">καὶ φιλίοις στομάτεσσι θεὸς μειλίξατο νύμφην </l>
<l n="60">θέσκελον ὀμφήεντι χέων ἔπος ἀνθερεῶνι· </l>
<l n="61" rend="indent(1)">„δέξο, γύναι, νέον υἷα, τεῷ δ' ἐνικάτθεο κόλπῳ </l>
<l n="62">παῖδα κασιγνήτης Σεμέλης σέθεν, ὃν παρὰ παστῷ </l>
<l n="63">οὐ στεροπῆς ἀμάθυνεν ὅλον σέλας, οὐδέ μιν αὐτοὶ </l>
<l n="64">μητροφόνοι σπινθῆρες ἐδηλήσαντο κεραυνοῦ. </l>
<l n="65">καὶ βρέφος ἀχλυόεντι δόμῳ πεφυλαγμένον ἔστω, </l>
<l n="66">μηδέ μιν ἀθρήσειεν ἔσω γλαφυροῖο μελάθρου </l>
<l n="67">ἠμάτιον Φαέθοντος ἢ ἔννυχον ὄμμα Σελήνης, <pb/> </l>
<l n="68">μηδέ ἑ κουρίζοντα, καὶ εἰ ταυρῶπις ἀκούει, </l>
<l n="69">ζηλήμων βαρύμηνις ἴδῃ κεκαλυμμένον Ἥρη. </l>
<l n="70">δέξο κασιγνήτης σέθεν υἱέα· σοὶ δὲ Κρονίων </l>
<l n="71">ἄξια σῶν καμάτων ὀπάσει θρεπτήρια Βάκχου. </l>
<l n="72">ὀλβίη ἐν πάσῃσι θυγατράσιν ἔπλεο Κάδμου· </l>
<l n="73">ἤδη γὰρ Σεμέλη φλογερῷ δέδμητο βελέμνῳ, </l>
<l n="74">Αὐτονόην δὲ θανόντι σὺν υἱέι γαῖα καλύψει, </l>
<l n="75">ἀμφοτέροις δ' ἕνα τύμβον ἀναστήσειε Κιθαιρών, </l>
<l n="76">καὶ μόρον οὐρεσίφοιτος ἐσαθρήσειεν Ἀγαύη, </l>
<l n="77">Πενθέος ὀλλυμένοιο νόθης ψαύσασα παρειῆς, </l>
<l n="78">παιδοφόνος γεγαυῖα λιπόπτολις· ἀλλὰ σὺ μούνη </l>
<l n="79">ἔσσεαι αὐχήεσσα τόσης ναέτειρα θαλάσσης, </l>
<l n="80">οἶκον ἀμειβομένη Ποσιδήιον, εἰναλίη δὲ </l>
<l n="81">ὡς Θέτις, ὡς Γαλάτεια φατίζεαι Ὑδριὰς Ἰνώ· </l>
<l n="82">οὐ χθονίῳ κενεῶνι κατακρύψει σε Κιθαιρών, </l>
<l n="83">ἀλλὰ σὺ Νηρεΐδων μία γίνεαι· ἀντὶ δὲ Κάδμου </l>
<l n="84">ἐλπίδι λωιτέρῃ καλέσεις Νηρῆα τοκῆα </l>
<l n="85">παιδὶ τεῷ ζώουσα σὺν ἀθανάτῳ Μελικέρτῃ, <pb/> </l>
<l n="86">Λευκοθέη, κρατέουσα χυτῆς κληῖδα γαλήνης, </l>
<l n="87">εὐπλοΐης μεδέουσα μετ' Αἴολον· εὐδιόων δὲ </l>
<l n="88">σοὶ πίσυνος πλεύσειε φιλέμπορος εἰν ἁλὶ ναύτης </l>
<l n="89">βωμὸν ἕνα στήσας ἐνοσίχθονι καὶ Μελικέρτῃ, </l>
<l n="90">ῥέζων ἀμφοτέροισι· θαλασσαίοιο δὲ δίφρου </l>
<l n="91">δέξεται ἡνιοχῆα Παλαίμονα Κυανοχαίτης.“ </l>
<l n="92" rend="indent(1)">ὣς εἰπὼν ἀκίχητος ἐς οὐρανὸν ἔδραμεν Ἑρμῆς </l>
<l n="93">ἠέρι δινεύων ἀνεμώδεα ταρσὰ πεδίλων. </l>
<l n="94">Ἰνὼ δ' οὐκ ἀπίθησε, φιλοστόργῳ δὲ μενοινῇ </l>
<l n="95">παιδοκόμῳ πήχυνεν ἀμήτορα Βάκχον ἀγοστῷ, </l>
<l n="96">πήχεϊ δ' ἁπλώσασα συνωρίδα δίζυγα παίδων </l>
<l n="97">δίζυγα μαζὸν ὄρεξε Παλαίμονι καὶ Διονύσῳ· </l>
<l n="98">καὶ βρέφος ἀμφιπόλῳ παρεθήκατο Μύστιδι νύμφῃ, </l>
<l n="99">Μύστιδι καλλικόμῳ Σιδωνίδι, τὴν ἔτι κούρην </l>
<l n="100">Κάδμος ἀνηέξησε πατὴρ θαλαμηπόλον Ἰνοῦς. </l>
<l n="101">ἣ τότε Βάκχον ἑλοῦσα θεοτρεφέων ἀπὸ μαζῶν </l>
<l n="102">ἀπροϊδῆ ζοφόεντι κατεκλήισε βερέθρῳ· </l>
<l n="103">καὶ Διὸς αὐτοβόητος ἀπαγγέλλουσα λοχείην </l>
<l n="104">μαρμαρυγὴ σελάγιζε καταυγάζουσα προσώπου· </l>
<l n="105">τοῖχοι δ' ἀχλυόεντες ἐλευκαίνοντο μελάθρου, </l>
<l n="106">καὶ ζόφον ἔκρυφε φέγγος ἀθηήτου Διονύσου. </l>
<l n="107">καὶ Βρομίῳ παίζοντι παρέζετο πάννυχος Ἰνώ· </l>
<l n="108">πολλάκι δ' ἀστήρικτος ἀναθρῴσκων Μελικέρτης </l>
<l n="109">χείλεσιν ἀντιτύποισιν ἀνέσπασε γείτονα θηλὴν <pb/> </l>
<l n="110">εὔια παππάζοντι παρερπύζων Διονύσῳ. </l>
<l n="111" rend="indent(1)">καὶ θεὸν ἔτρεφε Μύστις ἑῆς μετὰ μαζὸν ἀνάσσης </l>
<l n="112">ὄμμασιν ἀγρύπνοισι παρεδρήσσουσα Λυαίῳ· </l>
<l n="113">καὶ πινυτὴ θεράπαινα φερώνυμα μύστιδι τέχνῃ </l>
<l n="114">ὄργια νυκτελίοιο διδασκομένη Διονύσου </l>
<l n="115">καὶ τελετὴν ἄγρυπνον ἐπεντύνουσα Λυαίῳ </l>
<l n="116">πρώτη ῥόπτρον ἔσεισεν, ἐπεπλατάγησε δὲ Βάκχῳ </l>
<l n="117">κύμβαλα δινεύουσα περίκροτα δίζυγι χαλκῷ· </l>
<l n="118">πρώτη νυκτιχόρευτον ἀναψαμένη φλόγα πεύκης </l>
<l n="119">εὔιον ἐσμαράγησεν ἀκοιμήτῳ Διονύσῳ· </l>
<l n="120">πρώτη καμπύλον ἄνθος ἀναδρέψασα κορύμβων </l>
<l n="121">ἄπλοκον ἀμπελόεντι κόμην μιτρώσατο δεσμῷ, </l>
<l n="122">αὐτὴ δ' ἔπλεκε θύρσον ὁμόζυγον οἴνοπι κισσῷ, </l>
<l n="123">ἀκροτάτῳ δὲ σίδηρον ἐπεσφήκωσε κορύμβῳ </l>
<l n="124">κευθόμενον πετάλοισιν, ὅπως μὴ Βάκχον ἀμύξῃ, </l>
<l n="125">καὶ φιάλας γυμνοῖσιν ἐπὶ στέρνοισι καθάψαι </l>
<l n="126">χαλκείας ἐνόησε καὶ ἰξύι δέρματα νεβρῶν, </l>
<l n="127">καὶ τελετῆς ζαθέης ἐγκύμονα μύστιδα κίστην, </l>
<l n="128">παίγνια κουρίζοντι † διδασκομένῳ Διονύσῳ· </l>
<l n="129">πρώτη ἐχιδνήεντα κατὰ χροὸς ἧψεν ἱμάντα </l>
<l n="130">σύμπλοκον, εἱλικόεις δὲ δράκων περὶ δίπλακα μίτρην <pb/> </l>
<l n="131">ἅμματα κυκλώσας ὀφιώδεϊ κάμπτετο δεσμῷ. </l>
<l n="132" rend="indent(1)">τὸν δὲ πολυκλήιστον ὑπὸ σφρηγῖδα μελάθρου </l>
<l n="133">ὄμμασιν ἀπλανέεσσιν ἴδεν πανεπόψιος Ἥρη </l>
<l n="134">Μύστιδος ἀφράστοιο μυχῷ πεφυλαγμένον οἴκου· </l>
<l n="135">καὶ Στυγὸς ὑστερόποινον ἐπώμνυε νέρτερον ὕδωρ </l>
<l n="136">παντοίῃ κακότητι κατακλύζειν δόμον Ἰνοῦς. </l>
<l n="137">καί νύ κεν ἠμάλδυνε Διὸς γόνον· ἀλλά μιν Ἑρμῆς </l>
<l n="138">ἁρπάξας ἐκόμισσε Κυβηλίδος εἰς ῥάχιν ὕλης· </l>
<l n="139">Ἥρη δ' ὠκυπέδιλος ἐπέδραμεν εὔποδι ταρσῷ </l>
<l n="140">ὑψόθεν ἀστήρικτος· ὁ δὲ δρόμον ἔφθασεν Ἥρης, </l>
<l n="141">πρωτογόνου δὲ Φάνητος ἀτέρμονα δύσατο μορφήν· </l>
<l n="142">καὶ θεὸν ἁζομένη πρωτόσπορον εἴκαθεν Ἥρη </l>
<l n="143">ψευδομένας ἀκτῖνας ὑποπτήσσουσα προσώπου, </l>
<l n="144">οὐδὲ νόθης ἐνόησε δολοπλόκον εἰκόνα μορφῆς· </l>
<l n="145">κουφοτέροις δὲ πόδεσσιν ὀρειάδα πέζαν ἀμείβων, </l>
<l n="146">χερσὶ περιπλεκέεσσι κερασφόρον υἷα κομίζων, </l>
<l n="147">μητρὶ Διὸς γενέταο λεοντοβότῳ πόρε Ῥείῃ, </l>
<l n="148">καί τινα μῦθον ἔειπεν ἀριστώδινι θεαίνῃ· </l>
<l n="149" rend="indent(1)">„δέξο, θεά, νέον υἷα τεοῦ Διός, ὃς μόθον Ἰνδῶν </l>
<l n="150">ἀθλεύσας μετὰ γαῖαν ἐλεύσεται εἰς πόλον ἄστρων. </l>
<l n="151">Ἥρῃ χωομένῃ μεγάλη χάρις· οὐ γὰρ ἐῴκει, </l>
<l n="152">ὃν Κρονίδης ὤδινεν, ἔχειν κουροτρόφον Ἰνώ. </l>
<l n="153">μαῖα Διωνύσοιο Διὸς γενέτειρα γενέσθω, </l>
<l n="154">μήτηρ Ζηνὸς ἐοῦσα καὶ υἱωνοῖο τιθήνη.“ </l>
<l n="155" rend="indent(1)">ὣς εἰπὼν ταχύγουνος ἐς οὐρανὸν ἤλυθεν Ἑρμῆς <pb/> </l>
<l n="156">κυκλώσας βαλίῃσιν ὑπηνέμιον πτερὸν αὔραις· </l>
<l n="157">αὐτογόνου δὲ Φάνητος ὑπέρτερον εἶδος ἀμείψας </l>
<l n="158">ἀρχαίην παλίνορσος ἑὴν ἀνεδύσατο μορφὴν </l>
<l n="159">μητέρι παιδοκόμῳ παλιναυξέα Βάκχον ἐάσσας. </l>
<l n="160" rend="indent(1)">τὸν δὲ θεὰ κομέεσκε καὶ εἰσέτι κοῦρον ἐόντα </l>
<l n="161">ἅρματος ὠμοβόρων ἐπιβήτορα θῆκε λεόντων· </l>
<l n="162">καὶ τροχαλοὶ Κορύβαντες ἔσω θεοδέγμονος αὐλῆς </l>
<l n="163">παιδοκόμῳ Διόνυσον ἐμιτρώσαντο χορείῃ, </l>
<l n="164">καὶ ξίφεα κτυπέεσκον, ἀμοιβαίῃσι δὲ ῥιπαῖς </l>
<l n="165">ἀσπίδας ἐκρούσαντο κυβιστητῆρι σιδήρῳ </l>
<l n="166">κουροσύνην κλέπτοντες ἀεξομένου Διονύσου· </l>
<l n="167">καὶ πάις εἰσαΐων σακέων μαιήιον ἠχὼ </l>
<l n="168">πατρῴαις κομιδῇσιν ἀεξήθη Κορυβάντων. </l>
<l n="169">καὶ νέος ἐνναέτηρος ἔχων θηροκτόνον ἀλκὴν </l>
<l n="170">ποσσὶ μὲν ὠκυτέροισι παρέστιχεν ἴθμα λαγωοῦ, </l>
<l n="171">χειρὶ δὲ νηπιάχῳ, μεθέπων κεμαδοσσόον ἄγρην, </l>
<l n="172">ποικίλον ᾐώρησεν ἐπ' αὐχένι νεβρὸν ἀείρων, </l>
<l n="173">καὶ θρασὺν αἰολόνωτον ἔχων τετανυσμένον ὤμῳ </l>
<l n="174">τίγριν ἄνω κούφιζε μετάρσιον ἔκτοθι δεσμοῦ ... </l>
<l n="175">σκύμνους χερσὶν ἔχων ἐπεδείκνυε μητέρι Ῥείῃ, </l>
<l n="176">ἁρπάξας νέα τέκνα πολυγλαγέων ἀπὸ μαζῶν, </l>
<l n="177">σμερδαλέους δὲ λέοντας ἔτι ζώοντας ἐρύσσας <pb/> </l>
<l n="178">μητέρι δῶρα τίταινεν, ἵνα ζεύξειεν ἀπήνῃ, </l>
<l n="179">δίζυγας ἀμφοτέρῃσι πόδας παλάμῃσι πιέζων. </l>
<l n="180">θαμβαλέη δὲ γέλωτι γεγηθότι δέρκετο Ῥείη </l>
<l n="181">ἠνορέην καὶ ἄεθλα νεηγενέος Διονύσου· </l>
<l n="182">καὶ βλοσυρῶν Ἰόβακχον ἰδὼν ἐλατῆρα λεόντων </l>
<l n="183">ὄμμασι τερπομένοισι πατὴρ ἐγέλασσε Κρονίων. </l>
<l n="184">καὶ χροῒ λαχνήεντας ἀνεχλαίνωσε χιτῶνας </l>
<l n="185">Εὔιος ἀρτιτέλεστον ἔχων παιδήιον ἥβην, </l>
<l n="186">δαιδαλέην ἐλάφοιο φέρων ὤμοισι καλύπτρην, </l>
<l n="187">αἰθερίων μιμηλὸν ἔχων τύπον αἰόλον ἄστρων· </l>
<l n="188">καὶ Φρυγίης ὑπὸ πέζαν ἐς αὔλια λύγκας ἐλάσσας </l>
<l n="189">στικτοῖς πορδαλίεσσιν ἑὴν ἔζευξεν ἀπήνην, </l>
<l n="190">οἷά τε πατρῴων δαπέδων ἴνδαλμα γεραίρων· </l>
<l n="191">πολλάκι δ' ἀθανάτης ἐποχημένος ἅρματι Ῥείης, </l>
<l n="192">βαιῇ χειρὶ φέρων ἁπαλόχροϊ κύκλα χαλινοῦ, </l>
<l n="193">κραιπνὸν ἐπειγομένων ἀνεσείρασεν ἅρμα λεόντων· </l>
<l n="194">καὶ Διὸς ὑψιμέδοντος ἐνὶ φρεσὶ θάρσος ἀέξων </l>
<l n="195">δεξιτερὴν ἐτίταινεν ἐπὶ στόμα λυσσάδος ἄρκτου, </l>
<l n="196">σμερδαλέαις γενύεσσιν ἀταρβέα δάκτυλα βάλλων. </l>
<l n="197">δάκτυλα κουρίζοντα· καὶ ἵστατο μειλιχίη θὴρ </l>
<l n="198">νηπιάχῳ στόμα δοῦλον ἐπιτρέψασα Λυαίῳ, </l>
<l n="199">καὶ κύσε καρχαλέοισι φιλήμασι δάκτυλα Βάκχου. </l>
<l n="200" rend="indent(1)">ὣς ὁ μὲν ἠέξητο φιλοσκοπέλῳ παρὰ Ῥείῃ <pb/> </l>
<l n="201">ἀρτιθαλὴς ἔτι κοῦρος ὀρίτροφος. ἀμφὶ δὲ πέτραις </l>
<l n="202">Πᾶνες ἐκυκλώσαντο χοροιτύπον υἷα Θυώνης, </l>
<l n="203">ποσσὶ δασυκνήμοισι περισκαίροντες ἐρίπναις, </l>
<l n="204">Βάκχον ἀνευάζοντες· ἑλισσομένων δὲ χορείῃ </l>
<l n="205">αἰγείη κροτάλιζε ποδῶν σκιρτήματι χηλή. </l>
<l n="206" rend="indent(1)">καὶ Σεμέλη κατ' Ὄλυμπον ἔτι πνείουσα κεραυνοῦ </l>
<l n="207">αὐχένα γαῦρον ἄειρε καὶ ὑψινόῳ φάτο φωνῇ· </l>
<l n="208" rend="indent(1)">„Ἥρη, ἐσυλήθης· Σεμέλης τόκος ἐστὶν ἀρείων· </l>
<l n="209">Ζεὺς ἐμὸν υἷα λόχευσε καὶ ἀντ' ἐμέθεν πέλε μήτηρ, </l>
<l n="210">σπεῖρε πατὴρ καὶ ἔτικτε, τὸν ἤροσεν, αὐτοτόκῳ δὲ </l>
<l n="211">γαστρὶ νόθῃ τέκε παῖδα, φύσιν δ' ἤλλαξεν ἀνάγκῃ. </l>
<l n="212">Βάκχος Ἐνυαλίου πέλε φέρτερος· ὑμέτερον γὰρ </l>
<l n="213">ἤροσε μοῦνον Ἄρηα καὶ οὐ τεκνώσατο μηρῷ. </l>
<l n="214">Θήβη δ' Ὀρτυγίης κλέος ἔκρυφεν· οὐρανίη γὰρ </l>
<l n="215">λάθριον Ἀπόλλωνα διωκομένη τέκε Λητώ· </l>
<l n="216">Λητὼ Φοῖβον ἔτικτε, καὶ οὐκ ὤδινε Κρονίων· </l>
<l n="217">Ἑρμείαν τέκε Μαῖα, καὶ οὐκ ἐλόχευσεν ἀκοίτης· </l>
<l n="218">ἀμφαδίην δ' ἐμὸν υἷα πατὴρ τέκεν. ἆ μέγα θαῦμα, </l>
<l n="219">δέρκεο σῆς Διόνυσον ἐν ἀγκαλίδεσσι τεκούσης </l>
<l n="220">πήχεϊ παιδοκόμῳ περικείμενον· ἀενάου δὲ </l>
<l n="221">ἡ ταμίη κόσμοιο, θεῶν πρωτόσπορος ἀρχή, <pb/> </l>
<l n="222">παμμήτωρ, Βρομίου τροφὸς ἔπλετο· νηπιάχῳ γὰρ </l>
<l n="223">Βάκχῳ μαζὸν ὄρεξε, τὸν ἔσπασεν ὑψιμέδων Ζεύς. </l>
<l n="224">τίς Κρονίδης ὤδινε, τίς ἔτρεφεν Ἄρεα Ῥείη </l>
<l n="225">παῖδα τεόν; Κυβέλη δὲ φατιζομένη σέο μήτηρ </l>
<l n="226">Ζῆνα τέκεν καὶ Βάκχον ἀνέτρεφεν εἰν ἑνὶ κόλπῳ· </l>
<l n="227">ἀμφοτέρους ἤειρε καὶ υἱέα καὶ γενετῆρα. </l>
<l n="228">οὐδὲ τόκῳ Σεμέλης ἀπάτωρ Ἥφαιστος ἐρίζοι, </l>
<l n="229">ἄσπορον ἐκ γενετῆρος ὃν αὐτογόνος τέκεν Ἥρη </l>
<l n="230">λεπταλέων σκάζοντα ποδῶν ἑτεραλκέι ταρσῷ, </l>
<l n="231">μητρῴην ἀτέλεστον ὑποκλέπτοντα λοχείην. </l>
<l n="232">οὐ Σεμέλῃ πέλε Μαῖα πανείκελος, ἧς πάις Ἑρμῆς </l>
<l n="233">ἰσοφανὴς δολόεις, κεκορυθμένος οἷά περ Ἄρης, </l>
<l n="234">Ἥρην ἠπερόπευσεν, ἕως γλάγος ἔσπασε μαζῶν. </l>
<l n="235">εἴξατέ μοι· Σεμέλη γὰρ ἑὸν πόσιν ἔλλαχε μούνη </l>
<l n="236">τὴν αὐτὴν ἀρόωντα καὶ ὠδίνοντα γενέθλην. </l>
<l n="237">ὀλβίστη Σεμέλη χάριν υἱέος· ἡμέτερος γὰρ </l>
<l n="238">νόσφι δόλου Διόνυσος ἐλεύσεται εἰς χορὸν ἄστρων </l>
<l n="239">αἰθέρα ναιετάων πατρώιον, ὅττι θεαίνης </l>
<l n="240">τοσσατίης ὑπέδεκτο θεοτρεφέος γάλα θηλῆς· </l>
<l n="241">ἵξεται αὐτοκέλευστος ἐς οὐρανόν, οὐδὲ χατίζει </l>
<l n="242">Ἡραίοιο γάλακτος ἀρείονα μαζὸν ἀμέλξας.“ </l>
<l n="243" rend="indent(1)">εἶπεν ἀγαλλομένη καὶ ἐν αἰθέρι· χωομένη δὲ </l>
<l n="244">Ζηνὸς ἀνεπτοίησε δάμαρ μετανάστιον Ἰνώ, </l>
<l n="245">ἀπροϊδὴς Ἀθάμαντος ἐπιβρίσασα μελάθρῳ, </l>
<l n="246">εἰσέτι κουρίζοντι χολωομένη Διονύσῳ. <pb/> </l>
<l n="247" rend="indent(1)">ἐκ θαλάμου δὲ φυγοῦσα διέδραμε δύσγαμος Ἰνὼ </l>
<l n="248">τρηχαλέας ἀπέδιλος ἐπισκαίρουσα κολώνας, </l>
<l n="249">ἴχνος ἀκηρύκτοιο μετεσσυμένη Διονύσου· </l>
<l n="250">φοιταλέη δὲ βέβηκε δι' οὔρεος οὔρεα νύμφη, </l>
<l n="251">ἄχρι χαραδρήεσσαν ἐδύσατο Δελφίδα Πυθώ· </l>
<l n="252">καὶ μόγις ἴχνος ἔκαμψε δρακοντοβότῳ παρὰ λόχμῃ </l>
<l n="253">ἄσχετα παιφάσσουσα· κατὰ στέρνοιο δὲ γυμνοῦ </l>
<l n="254">πενθαλέον κήρυκα διαρρήξασα χιτῶνα </l>
<l n="255">αἰνομανὴς πεφόρητο· νοοπλάγκτοιο δὲ νύμφης </l>
<l n="256">οἰμωγὴν ἀίων ἑτερόθροον ἔτρεμε ποιμήν. </l>
<l n="257">πολλάκι θεσπεσίῃ τριποδηίδι σύμπλοκον ἕδρῃ </l>
<l n="258">αὐχμηραῖς τριέλικτον ὄφιν σπειρηδὸν ἐθείραις </l>
<l n="259">ἥρμοσε, λεπταλέῳ δὲ περισφίγξασα καρήνῳ </l>
<l n="260">μηκεδανὴν μίτρωσε δρακοντείῳ τρίχα δεσμῷ· </l>
<l n="261">παρθενικὰς δ' ἐδίωκε θεωρίδας. οὐ τότε λοιβή, </l>
<l n="262">οὐδὲ θυηπολίη μεταδήμιος, οὐ παρὰ νηῷ </l>
<l n="263">Δελφὸς ἀνὴρ ἐχόρευε· τανυπλέκτοιο δὲ κισσοῦ </l>
<l n="264">γυιοβόροις ἑλίκεσσιν ἐμαστίζοντο γυναῖκες. </l>
<l n="265">θηρητὴρ δ' ἀλέεινεν ἰδὼν ὀρεσίδρομον Ἰνώ, </l>
<l n="266">καλλείψας σταλίκων λίνεον δόλον· ὑψιλόφου δὲ </l>
<l n="267">αἰπόλος ἤλασεν αἶγας ὑπὸ πτύχα φωλάδα πέτρης· </l>
<l n="268">καὶ βόας ἱδρώωντας ὑπὸ ζυγόδεσμον ἐλαύνων <pb/> </l>
<l n="269">ἅλμασιν Ἰνῴοισι γέρων ἔφριξεν ἀροτρεύς. </l>
<l n="270">καὶ χθονίης σφίγξασα βοῆς ἀλλόθροον ἠχὼ </l>
<l n="271">Πυθιὰς ὀμφήεσσα δι' οὔρεος ἔτρεχε κούρη, </l>
<l n="272">ἠθάδα σεισαμένη κεφαλῇ Πανοπηίδα δάφνην· </l>
<l n="273">δυσαμένη δὲ κάρηνα βαθυκνήμιδος ἐρίπνης </l>
<l n="274">Δελφικὸν ἄντρον ἔναιε φόβῳ λυσσώδεος Ἰνοῦς. </l>
<l n="275">ἀλλὰ διεσσυμένη πολυκαμπέος ἔνδιον ὕλης </l>
<l n="276">οὐ λάθεν Ἀπόλλωνα πανόψιον· ἄγχι δὲ λόχμης </l>
<l n="277">οἰκτείρων ταχὺς ἦλθε, καὶ εἰς βροτὸν εἶδος ἀμείψας </l>
<l n="278">νύμφης ἐγγὺς ἵκανε, καὶ ἀκρότατον δέμας Ἰνοῦς </l>
<l n="279">φειδομέναις παλάμῃσι ... σοφῆς ἐπλέξατο δάφνης, </l>
<l n="280">καί οἱ νήδυμον ὕπνον ἐπήγαγεν· ἀμβροσίῃ δὲ </l>
<l n="281">ὑπναλέης ἔχρισεν ὅλον χρόα πενθάδος Ἰνοῦς </l>
<l n="282">λυσιπόνῳ ῥαθάμιγγι μεμηνότα γυῖα διαίνων. </l>
<l n="283">καὶ χρόνον αὐτόθι μίμνεν ἔσω Παρνησσίδος ὕλης </l>
<l n="284">τέτρατον εἰς λυκάβαντα, καὶ ὀμφαίῃ παρὰ πέτρῃ </l>
<l n="285">εἰσέτι νηπιάχοιο χοροὺς ἱδρύσατο Βάκχου <pb/> </l>
<l n="286">Φοίβου μαντοσύνῃσι· σὺν ἀγρύπνοισι δὲ πεύκαις </l>
<l n="287">Κωρυκίδες θυόεντα μετέστιχον ὄργια Βάκχαι, </l>
<l n="288">καὶ ζαθέαις παλάμῃσιν ἀλεξητήρια λύσσης </l>
<l n="289">φάρμακα συλλέξαντο καὶ ἰήσαντο γυναῖκα. </l>
<l n="290" rend="indent(1)">κεκλομένου δ' Ἀθάμαντος ὀπάονες ἦσαν ἀλῆται </l>
<l n="291">πάντοθι μαστεύοντες· ὀριπλανέες δὲ καὶ αὐταὶ </l>
<l n="292">δμωίδες ἐστιχόωντο πολυστρέπτοισι πορείαις </l>
<l n="293">διζόμεναι περίφοιτον ἀπευθέος ἴχνος ἀνάσσης </l>
<l n="294">πλαζομένης ἀκίχητα· φιλοθρήνων δὲ γυναικῶν </l>
<l n="295">στυγνὸς ἐρευθιόωσαν ὄνυξ ἤμυσσε παρειήν, </l>
<l n="296">καὶ ῥοδέοις ἐκόρυσσαν ἑκούσια δάκτυλα μαζοῖς· </l>
<l n="297">καὶ πολὺν οἰμωγῇσι δι' ἄστεος ἦχον ἰάλλων </l>
<l n="298">πενθαλέης ὀλόλυξε βεβυσμένος οἶκος ἀνάγκης· </l>
<l n="299">καὶ πλέον αἰολόμητις ἐδέχνυτο Μύστις ἀνίην, </l>
<l n="300">εἶχε δὲ διπλόον ἄλγος ἀλωομένης ἔτι δειλῆς </l>
<l n="301">Ἰνοῦς τλησιπόνοιο καὶ ἁρπαμένου Διονύσου. </l>
<l n="302" rend="indent(1)">οὐ μὲν ἄναξ Ἀθάμας κινυρὴν ὠδύρετο νύμφην, </l>
<l n="303">ἀλλὰ λιπὼν ἄμνηστον ἀκηρύκτου πόθον Ἰνοῦς </l>
<l n="304">δισσοτόκου Νεφέλης προτέρης μετὰ δέμνια νύμφης </l>
<l n="305">ἁβρὰ βαθυζώνοιο μετέστιχε λέκτρα Θεμιστοῦς, </l>
<l n="306">καὶ τρίτον εἰς ὑμέναιον ἄγων Ὑψηίδα κούρην </l>
<l n="307">Ἰνοῦς ῥῖψεν ἔρωτα· καὶ ὡς τροφὸς ἁβρὸν ἀθύρων, </l>
<l n="308">ὑψιπόρῳ στροφάλιγγι μετάρσιον ἠέρι πέμπων, </l>
<l n="309">κούφισε παππάζοντα παρηγορέων Μελικέρτην· <pb/> </l>
<l n="310">καί οἱ δακρυχέοντι γαλακτοφόρου περὶ θηλῆς </l>
<l n="311">ἄρσενα μαζὸν ὄρεξε, πόθον δ' ἀνέκοψε τεκούσης. </l>
<l n="312" rend="indent(1)">ἐκ λεχέων δ' Ἀθάμαντος ἀνηέξησε Θεμιστὼ </l>
<l n="313">υἱέας εὐθώρηκας, ἀλεξητῆρας ἐνυοῦς, </l>
<l n="314">Σχοινέα καὶ Λεύκωνα, νέην εὐήνορα φύτλην, </l>
<l n="315">πρωτοτόκοις ὠδῖσιν· ἐπ' ἀμφοτέροισι δὲ μήτηρ </l>
<l n="316">ξυνῆς δισσὰ γένεθλα μιῆς βλάστημα λοχείης </l>
<l n="317">γείνατο Πορφυρέωνα καὶ ἔτρεφε πίονι μαζῷ </l>
<l n="318">Πτοῖον, ἀλεξικάκοιο θάλος παιδήιον ἥβης, </l>
<l n="319">ἄμφω τηλυγέτους καὶ ὁμήλικας, οὕς ποτε μήτηρ </l>
<l n="320">μητρυιῆς ἅτε παῖδας ἀπηλοίησε Θεμιστώ, </l>
<l n="321">δίπτυχον ἀγλαόπαιδος ὀιομένη γένος Ἰνοῦς. <pb/> </l>
</div>
<div type="Book" n="10">
<l n="t1"><label type="head">ΔΙΟΝΥΣΙΑΚΩΝ ΔΕΚΑΤΟΝ.</label> </l>
<l n="1" rend="indent(1)">Ὣς ἡ μὲν φονίη παιδοκτόνος ἔπλετο μήτηρ </l>
<l n="2">μαινομένη· τεκέων δὲ πατὴρ ὑπὸ μάρτυρι ποινῇ, </l>
<l n="3">ὅττι γονῆς ὀλέτειραν ὁμέστιον εἶχε Θεμιστώ, </l>
<l n="4">οἰστρηθεὶς Ἀθάμας μανιώδεϊ Πανὸς ἱμάσθλῃ </l>
<l n="5">ποίμνης εἰς μέσον ἦλθε, καὶ ὡς θεράποντας ἱμάσσων </l>
<l n="6">εἰροπόκων ἐδίωκεν ἀναίτια πώεα μήλων· </l>
<l n="7">καὶ μίαν ἠέρταζεν, ἑὴν ἅτε σύζυγα νύμφην, </l>
<l n="8">σὺν διδύμοις βρεφέεσσι νεογλαγέων ἐπὶ μαζῶν </l>
<l n="9">αἶγα λαβών· λασίους δὲ πόδας σφηκώσατο δεσμῷ </l>
<l n="10">διχθαδίῳ· λύσας δὲ παρ' ἰξύι κυκλάδα μίτρην </l>
<l n="11">σφιγγομένης μάστιζε δέμας ψευδήμονος Ἰνοῦς, </l>
<l n="12">μὴ νοέων νόθον εἶδος. ἀεὶ δέ οἱ ἔνδον ἀκουῆς </l>
<l n="13">Πανιάδος Κρονίης ἐπεβόμβεε δοῦπος ἱμάσθλης· </l>
<l n="14">πολλάκι δ' ἀστήρικτος ἑῶν ἀνεπάλλετο θώκων </l>
<l n="15">οὔασι ταρβαλέοισι δεδεγμένος ἄσθμα δρακόντων. </l>
<l n="16">πυκνὰ δὲ τόξα τίταινε, βέλος δ' ἐπὶ κυκλάδι νευρῇ </l>
<l n="17">εἰς κενεὸν σκοπὸν εἷλκεν ἀνούτατον ἠέρα βάλλων. <pb/> </l>
<l n="18">Ταρταρίης δ' ὀφιῶδες ἰδὼν ἴνδαλμα θεαίνης </l>
<l n="19">πάλλετο δειμαίνων ἑτερόχροα φάσματα μορφῆς, </l>
<l n="20">ἀφρὸν ἀκοντίζων χιονώδεα, μάρτυρα λύσσης, </l>
<l n="21">ὀφθαλμοὺς μεθύοντας ἀπειλητῆρας ἑλίσσων. </l>
<l n="22">καί οἱ ὀπιπεύοντι πολυπλανέεσσιν ἐρωαῖς </l>
<l n="23">ὄμματα φοινίσσοντο· διὰ κροτάφοιο δὲ λεπταὶ </l>
<l n="24">ἀσταθέες μήνιγγες ἐδινεύοντο καρήνου. </l>
<l n="25">ὤλετο δὲ ψυχῆς τρίτατον λάχος· ἀπλανέες γὰρ </l>
<l n="26">ἄφρονος ἐγκεφάλοιο μετατρωπῶντο μενοιναί, </l>
<l n="27">καὶ σφαλεραῖς ἑλίκεσσιν ἐβακχεύθησαν ὀπωπαὶ </l>
<l n="28">ἀνέρος οἰστρηθέντος· ἀπεπλάζοντο δὲ χαῖται </l>
<l n="29">σειόμεναι περὶ νῶτον ἀκερσικόμοιο καρήνου. </l>
<l n="30">καὶ στόμα οἱ βάμβαινε, καὶ ἠέρι χείλεα λύσας </l>
<l n="31">πέμπεν ἀσημάντων ἐπέων ἑτερόθροον ἠχώ. </l>
<l n="32">καὶ βροτέας βιότοιο μεληδόνας ἥρπασαν αὖραι </l>
<l n="33">Εὐμενίδων, καὶ γλῶσσα βαρύνετο θυιάδι φωνῇ· </l>
<l n="34">παπταίνων δ' ἑλικηδὸν ὑπὸ στροφάλιγγι προσώπου </l>
<l n="35">ἀλλοφυὲς νόθον εἶδος ἀθηήτοιο Μεγαίρης </l>
<l n="36">οἰστρομανὴς Ἀθάμας ἑτερόφρονι σείετο παλμῷ· </l>
<l n="37">καὶ βλοσυρῆς ἀπὸ χειρὸς ἀμερσινόοιο θεαίνης </l>
<l n="38">ἁρπάξαι μενέαινεν ἐχιδνήεσσαν ἱμάσθλην· <pb/> </l>
<l n="39">γυμνώσας δὲ μάχαιραν Ἐρινύος ἀντία κόρσης </l>
<l n="40">ἤθελε Τισιφόνης ὀφιώδεα βόστρυχα τέμνειν. </l>
<l n="41">καὶ κενεοῖς ὀάροισιν ὁμίλεε γείτονι τοίχῳ </l>
<l n="42">παπταίνων σκιόεσσαν ἐπίκλοπον εἰκόνα μορφῆς </l>
<l n="43">Ἀρτέμιδος, καὶ κοῦφον ἰδὼν εἴδωλον ὀπωπῆς </l>
<l n="44">φάσμασιν ἀντιτύποισιν ἐς ἵμερον ἤλυθεν ἄγρης. </l>
<l n="45" rend="indent(1)">ὀψὲ δὲ ποικιλόδακρυς ἔτος μέτα τέτρατον Ἰνὼ </l>
<l n="46">νόστιμος εἰς δόμον ἦλθεν· ὀπιπεύουσα δὲ νύμφη </l>
<l n="47">καὶ πόσιν οἰστρηθέντα καὶ ἀρσενόπαιδα Θεμιστὼ </l>
<l n="48">διπλόον ἄλγος ἔδεκτο. καὶ οὐ γίνωσκεν ἀκοίτης </l>
<l n="49">εὐνέτιν ἀθρήσας χρονίην παλινάγρετον Ἰνώ· </l>
<l n="50">ἀλλὰ πόθον ταχύγουνος ἔχων κεμαδοσσόον ἄγρης </l>
<l n="51">εἰς σκοπιὰς ἤιξε θυελλήεντι πεδίλῳ, </l>
<l n="52">υἱὸν ἰδὼν ἅτε θῆρα κερασφόρον· ἰθυτενὲς δὲ </l>
<l n="53">τόξον ἔχων ἀκίχητος ἐπεσκίρτησε Λεάρχῳ, </l>
<l n="54">ὑψίκερων ἔλαφον δοκέων ψευδήμονι μορφῇ, </l>
<l n="55">θηρείοις μελέεσσιν ὁμοίιον· αὐτὰρ ὁ φεύγων </l>
<l n="56">ταρβήεις πεπότητο θοώτερα γούνατα πάλλων. </l>
<l n="57">χερσὶ δὲ λυσσαλέῃσιν ὑπηνέμιον βέλος ἕλκων </l>
<l n="58">παιδοφόνῳ νέον υἷα πατὴρ ἐπέδησε βελέμνῳ· </l>
<l n="59">καὶ κεφαλὴν ἄγνωστον ἀπηλοίησε μαχαίρῃ </l>
<l n="60">φάσματι νεβρωθεῖσαν· ἀσημάντου δὲ προσώπου <pb/> </l>
<l n="61">αἱμαλέης ἐγέλασσε γενειάδος ἄκρον ἀφάσσων, </l>
<l n="62">ἀμφαφόων ἅτε θῆρα, καὶ ἔδραμεν ἅλματι λύσσης, </l>
<l n="63">παιδὸς ἔτι σπαίροντος ἀτυμβεύτοιο Λεάρχου, </l>
<l n="64">μητέρα μαστεύων, στροφάδας δ' ἐλέλιζεν ὀπωπάς. </l>
<l n="65">οὐδέ τις ἀμφιπόλων σχεδὸν ἤιε· φοιταλέος δὲ </l>
<l n="66">ἑπταμύχου θαλάμοιο διέστιχεν ὠκέι ταρσῷ </l>
<l n="67">κικλήσκων ἑὸν υἷα, τὸν ἔκτανεν. ἐν δὲ μελάθρῳ </l>
<l n="68">νήπιον ἀρτικόμιστον ἐσαθρήσας Μελικέρτην ... </l>
<l n="69">στηρίξας δὲ λέβητα πυρίπνοον ἐσχαρεῶνι, </l>
<l n="70">εἰς μέσον υἱέα θῆκεν· ἀναπτομένοιο δὲ πυρσοῦ </l>
<l n="71">φοίνιος ὑδατόεντι λέβης ἐπεπάφλασεν ἀτμῷ. </l>
<l n="72" rend="indent(1)">παππάζων δ' ἰάχησε νέος πάις, οὐδέ τις αὐτῷ </l>
<l n="73">ἀμφιπόλων χραίσμησεν· ἀελλήεσσα δὲ μήτηρ </l>
<l n="74">ἡμιδαῆ πυρίκαυτον ἀφαρπάξασα λεβήτων </l>
<l n="75">ἅλμασι φοιταλέοισι ποδήνεμος ἔτρεχεν Ἰνώ· </l>
<l n="76">καὶ Λευκοῦ πεδίοιο διατμήγουσα κονίην </l>
<l n="77">Λευκοθέη πεφάτιστο φερώνυμος. ἐκ δὲ μελάθρου </l>
<l n="78">αἰνομανὴς Ἀθάμας ἀνεμώδεα γούνατα πάλλων </l>
<l n="79">ὠκυτέρην ἐδίωκε μάτην ὀρεσίδρομον Ἰνώ. </l>
<l n="80">ἀλλ' ὅτε οἱ σχεδὸν ἦλθε πολυπτοίητος ἀκοίτης </l>
<l n="81">ἄστατον ἴχνος ἔχων σφαλερῷ ποδί, δὴ τότε δειλὴ </l>
<l n="82">ἀγχιπόρῳ στήσασα διαινόμενον πόδα πόντῳ </l>
<l n="83">παιδὶ φιλοθρήνῳ κινυρὴν βρυχήσατο φωνήν, <pb/> </l>
<l n="84">μεμφομένη Κρονίωνα καὶ ἄγγελον υἱέα Μαίης· </l>
<l n="85" rend="indent(1)">„καλά μοι, ἀργικέραυνε, πόρες θρεπτήρια Βάκχου· </l>
<l n="86">ἡμιδαῆ σκοπίαζε συνήλικα παῖδα Λυαίῳ· </l>
<l n="87">ἢν ἐθέλῃς, πρήνιξον ἀφειδέι σεῖο κεραυνῷ </l>
<l n="88">μητέρα καὶ νέον υἷα, τὸν ἔτρεφον εἰν ἑνὶ κόλπῳ </l>
<l n="89">σύντροφον ὑμετέροιο θεηγενέος Διονύσου. </l>
<l n="90">τέκνον, Ἀναγκαίη μεγάλη θεός· εἰς τίνα φεύγεις; </l>
<l n="91">ποῖον ὄρος δέχεταί σε πεφυγμένον ἐγγύθι πόντου; </l>
<l n="92">τίς σκοτίῳ κενεῶνι κατακρύψει σε Κιθαιρών; </l>
<l n="93">τίς βροτὸς οἰκτείρει σε, τὸν οὐ γενέτης ἐλεαίρει; </l>
<l n="94">ἢ ξίφος ἤ σε θάλασσα δεδέξεται· εἴ περ ἀνάγκη, </l>
<l n="95">λώιον ἐν πελάγεσσι δαμήμεναι ἠὲ μαχαίρῃ. </l>
<l n="96">οἶδα, πόθεν τόδε πῆμα τεῇ κεκύλιστο τεκούσῃ, </l>
<l n="97">οἶδα, πόθεν· Νεφέλη γὰρ Ἐρινύας εἰς ἐμὲ πέμπει, </l>
<l n="98">ὄφρα θάνω κατὰ πόντον, ὅπῃ πέσε παρθένος Ἕλλη. </l>
<l n="99">ἔκλυον ἠερόθεν πεφορημένον εἰς χθόνα Κόλχων </l>
<l n="100">ἅρπαγος ἀρνειοῖο μετήορον ἡνιοχῆα </l>
<l n="101">Φρίξον ἔτι ζώειν μετανάστιον· αἴθε καὶ αὐτὸς </l>
<l n="102">χρυσοπόκου κριοῖο μετάρσιον οἶμον ὁδεύοι </l>
<l n="103">υἱὸς ἐμὸς λιπόπατρις ἀλυσκάζων Μελικέρτης· <pb/> </l>
<l n="104">αἴθε δὲ καὶ μετὰ Φοῖβον ἐποικτείρων σέθεν Ἰνὼ </l>
<l n="105">ξεινοδόκος Γλαύκοιο Ποσειδάων σε σαώσῃ. </l>
<l n="106">δείδια, μὴ μετὰ πότμον ἀτυμβεύτοιο Λεάρχου </l>
<l n="107">νεκρὸν ἄθαπτον ἄδακρυν ὀλωλότα καὶ σὲ νοήσω </l>
<l n="108">αἱμαλέῃ γενετῆρος ἐπισπαίροντα μαχαίρῃ. </l>
<l n="109">σπεῦδε φυγεῖν Ἀθάμαντα μεμηνότα, μηδὲ νοήσῃς </l>
<l n="110">παιδοφόνον γενετῆρα τεῆς ὀλετῆρα τεκούσης. </l>
<l n="111">δέξο με καὶ σύ, θάλασσα, μετὰ χθόνα· δέχνυσο, Νηρεῦ, </l>
<l n="112">χειρὶ φιλοξείνῳ μετὰ Περσέα καὶ Μελικέρτην· </l>
<l n="113">δέχνυσο καὶ Δανάης μετὰ λάρνακα σύμπλοον Ἰνώ. </l>
<l n="114">ἄξια δυσσεβίης καὶ ἐγὼ πάθον, ὅττι καὶ αὐτὴν </l>
<l n="115">ἄσπορον ἡμετέρην γενεὴν ποίησε Κρονίων, </l>
<l n="116">ἄσπορον ὡς ἐτέλεσσα φερέσβιον αὔλακα γαίης· </l>
<l n="117">μητρυιή τις ἐοῦσα νόθην Ἀθαμαντίδα φύτλην </l>
<l n="118">ἀμῆσαι προβέβουλα, καὶ εἰς ἐμὲ χώεται Ἥρη </l>
<l n="119">μητρυιὴ γεγαυῖα νεοτρεφέος Διονύσου.“ </l>
<l n="120" rend="indent(1)">ὣς φαμένη τρομεροῖσιν ὑπ' ἴχνεσιν ἥλατο πόντῳ, </l>
<l n="121">κραιπνὰ κυβιστήσασα σὺν υἱέι· Λευκοθέην δὲ </l>
<l n="122">πεπταμέναις παλάμῃσιν ἐδέξατο Κυανοχαίτης </l>
<l n="123">δαίμοσιν ὑγροπόροισιν ὁμέστιον· ἔνθεν ἀρήγει </l>
<l n="124">ναύταις πλαζομένοισι, καὶ ἔπλετο ποντιὰς Ἰνὼ </l>
<l n="125">Νηρεῒς ἀφλοίσβοιο κυβερνήτειρα γαλήνης. </l>
<l n="126" rend="indent(1)">τὴν μὲν ἄναξ Κρονίδης ἐπεδείκνυε μητρὶ Λυαίου, </l>
<l n="127">ὅττι χάριν Βρομίοιο θεὰ πέλεν· ἡ δὲ χαρεῖσα </l>
<l n="128">γνωτῇ ποντοπόρῳ φιλοκέρτομον ἴαχε φωνήν· </l>
<l n="129" rend="indent(1)">„Ἰνώ, πόντον ἔχεις, Σεμέλη λάχε κύκλον Ὀλύμπου· </l>
<l n="130">εἶξον ἐμοί· Κρονίδην γὰρ ἐμῆς ἀροτῆρα γενέθλης <pb/> </l>
<l n="131">ἀθάνατον πόσιν ἔσχον, ἐμῆς ὠδῖνα λοχείης </l>
<l n="132">ἀντ' ἐμέθεν τίκτοντα, σὺ δὲ χθονίῳ παρακοίτῃ </l>
<l n="133">νυμφεύθης Ἀθάμαντι, τεῆς ὀλετῆρι γενέθλης. </l>
<l n="134">σὸς πάις ἔλλαχε πόντον, ἐμὸς τόκος αἰθέρα ναίειν </l>
<l n="135">ἵξεται εἰς Διὸς οἶκον ὑπέρτερον· οὐ γὰρ ἐίσκω </l>
<l n="136">οὐράνιον Διόνυσον ὑποβρυχίῳ Μελικέρτῃ.“ </l>
<l n="137" rend="indent(1)">τοῖα μὲν αἰθερίη Σεμέλη μυκήσατο νύμφη </l>
<l n="138">γνωτῆς κερτομέουσα θαλασσονόμου βίον Ἰνοῦς. </l>
<l n="139" rend="indent(1)">τόφρα δὲ καὶ Διόνυσος ὑπὸ κλίμα Λυδὸν ἀρούρης, </l>
<l n="140">εὔια δινεύων Κυβεληίδος ὄργανα Ῥείης, </l>
<l n="141">ἤνθεε μῆκος ἔχων, ὅσον ἤθελεν· ὑψιπόρου δὲ </l>
<l n="142">φεύγων Ἠελίοιο μεσημβρίζουσαν ἱμάσθλην </l>
<l n="143">ἥσυχα παφλάζοντι δέμας φαίδρυνε λοετρῷ </l>
<l n="144">Μῃονίου ποταμοῖο, χαριζόμενος δὲ Λυαίῳ </l>
<l n="145">Πακτωλὸς κελάρυζε χέων χρυσόσπορον ὕδωρ </l>
<l n="146">πορφυρέαις ψαμάθοισι, βαθυπλούτων δὲ μετάλλων </l>
<l n="147">ἀφνειῷ κεκύλιστο βυθῷ χρυσούμενος ἰχθύς. </l>
<l n="148">καὶ Σάτυροι παίζοντες, ἐν ἠέρι ταρσὰ μεθέντες, </l>
<l n="149">εἰς ποταμὸν προχέοντο κυβιστητῆρι καρήνῳ, </l>
<l n="150">ὧν ὁ μὲν αὐτοφόρητος ἐνήχετο χερσὶν ἐρέσσων </l>
<l n="151">πρηνὴς ἐν ῥοθίοισι, καὶ οἴδμασιν ἴχνος ἐρείσας </l>
<l n="152">ποσσὶν ὀπισθοτόνοισι ῥυηφενὲς ἔσχισεν ὕδωρ· </l>
<l n="153">καί τις ὑποβρυχίων κατεδύσατο βένθος ἐναύλων <pb/> </l>
<l n="154">νειόθι μαστεύων νεπόδων ἑτερόχροον ἄγρην, </l>
<l n="155">τυφλὴν νηχομένοισιν ἐπ' ἰχθύσι χεῖρα τιταίνων, </l>
<l n="156">καὶ βυθὸν αὖτις ἔλειπε, καὶ ἰχθύας ὤρεγε Βάκχῳ </l>
<l n="157">ἰλύι φοινίσσοντας ἐχεκτεάνου ποταμοῖο· </l>
<l n="158">συμπλέγδην δὲ πόδεσσιν ἀρηρότα ταρσὰ συνάπτων </l>
<l n="159">κυφὸς ἐριδμαίνων Σατύρῳ Σιληνὸς ἀλήτης </l>
<l n="160">κύμβαχος αὐτοκύλιστος ἐπεσκίρτησε ῥεέθρῳ </l>
<l n="161">ὑψόθεν εἰς βαθὺ λαῖτμα καὶ ἰλύος ἥπτετο χαίτῃ, </l>
<l n="162">καὶ διδύμους στίλβοντι πόδας στηρίξατο πηλῷ </l>
<l n="163">ὄλβον ἐυψήφιδα μεταλλεύων ποταμοῖο· </l>
<l n="164">καί τις ἐνὶ προχοῇσι μετάφρενον ἠέρι φαίνων </l>
<l n="165">ἄβροχον ὦμον ἔλειπε, δι' ὕδατος ἰσχία βάπτων </l>
<l n="166">ἀγχιβαθὴς ἀτίνακτος· ὁ δ' οὔατα γυμνὰ τιταίνων </l>
<l n="167">χεύματι μαρμαρέῳ λασίους ἐδιήνατο μηρούς, </l>
<l n="168">καὶ ῥόον αὐτοέλικτος ἐμάστιε σύμφυτος οὐρή. </l>
<l n="169">καὶ θεὸς ὀρθώσας κεφαλὴν καὶ στέρνα πετάσσας, </l>
<l n="170">χεῖρας ἐρετμώσας, χρυσέην ἐχάραξε γαλήνην· </l>
<l n="171">καὶ ῥόδον αὐτοτέλεστον ἀκύμονες ἔπτυον ὄχθαι, </l>
<l n="172">καὶ κρίνον ἐβλάστησε, καὶ ᾐόνας ἔστεφον Ὧραι </l>
<l n="173">Βάκχου λουομένοιο, καὶ ἀστράπτοντι ῥεέθρῳ </l>
<l n="174">ἄπλοκα κυανέης ἐρυθαίνετο βόστρυχα χαίτης. </l>
<l n="175" rend="indent(1)">καί ποτε θηρεύων ὑπὸ ῥωγάδα δάσκιον ὕλης <pb/> </l>
<l n="176">ἥλικος ἠιθέοιο ῥοδώπιδι θέλγετο μορφῇ. </l>
<l n="177">ἤδη γὰρ Φρυγίης ὑπὸ δειράδα κοῦρος ἀθύρων </l>
<l n="178">Ἄμπελος ἠέξητο, νεοτρεφὲς ἔρνος Ἐρώτων· </l>
<l n="179">οὐδέ οἱ ἁβρὸς ἴουλος ἐρευθομένοιο γενείου </l>
<l n="180">ἄχνοα χιονέης ἐχαράσσετο κύκλα παρειῆς, </l>
<l n="181">ἥβης χρύσεον ἄνθος· ὀπισθοπόροιο δὲ χαίτης </l>
<l n="182">βότρυες εἱλικόεντες ἐπ' ἀργυφέων θέον ὤμων </l>
<l n="183">ἀπλεκέες, λιγυρῷ δὲ συναιθύσσοντες ἀήτῃ </l>
<l n="184">ἄσθματι κουφίζοντο· παρελκομένων δὲ κομάων </l>
<l n="185">ἀκροφανὴς ἀνέτελλε μέσος γυμνούμενος αὐχὴν </l>
<l n="186">καὶ σέλας ἠκόντιζε λιπόσκιος, οἷά τε λάμπει </l>
<l n="187">μεσσοφανὴς νέφος ὑγρὸν ἀνασχίζουσα Σελήνη· </l>
<l n="188">καὶ στόματος ῥοδέοιο μελίπνοος ἔρρεε φωνή· </l>
<l n="189">ἐκ μελέων δ' ὅλον εἶαρ ἐφαίνετο· νισομένου δὲ </l>
<l n="190">ἐκ ποδὸς ἀργυφέοιο ῥόδων ἐρυθαίνετο λειμών· </l>
<l n="191">εἰ δὲ βοογλήνων φαέων εὐφεγγέι κύκλῳ </l>
<l n="192">ὀφθαλμοὺς ἐλέλιζεν, ὅλη σελάγιζε Σελήνη. </l>
<l n="193" rend="indent(1)">τὸν μὲν ἔχων Διόνυσος ὁμέψιον, ἁβρὸν ἀθύρων, </l>
<l n="194">εἴρετο θαμβαλέην προχέων ἐπὶ κάλλεϊ φωνὴν </l>
<l n="195">ὡς βροτός, ἀθανάτην δὲ δολοπλόκος ἔκρυφε μορφήν· </l>
<l n="196" rend="indent(1)">„τίς σε πατὴρ ἐφύτευσε; τίς οὐρανίη τέκε γαστήρ; <pb/> </l>
<l n="197">τίς Χαρίτων σε λόχευσε; τίς ἤροσε καλὸς Ἀπόλλων; </l>
<l n="198">εἰπέ, φίλος, μὴ κρύπτε τεὸν γένος· εἰ μὲν ἱκάνεις </l>
<l n="199">ἄπτερος ἄλλος Ἔρως βελέων δίχα, νόσφι φαρέτρης, </l>
<l n="200">τίς μακάρων σε φύτευσε παρευνάζων Ἀφροδίτῃ; </l>
<l n="201">καὶ γὰρ ἐγὼ τρομέω σέο μητέρα Κύπριν ἐνίψαι, </l>
<l n="202">μὴ γενέτην Ἥφαιστον ἢ Ἄρεα σεῖο καλέσσω. </l>
<l n="203">εἰ δὲ σύ, τὸν καλέουσιν, ἀπ' αἰθέρος ἤλυθες Ἑρμῆς, </l>
<l n="204">δεῖξον ἐμοὶ πτερὰ κοῦφα καὶ ἔμπνοα ταρσὰ πεδίλων. </l>
<l n="205">πῶς μεθέπεις ἄτμητον ἐπήορον αὐχένι χαίτην; </l>
<l n="206">μὴ σύ μοι αὐτὸς ἵκανες ἄτερ κιθάρης, δίχα τόξου, </l>
<l n="207">Φοῖβος ἀκερσεκόμης κεχαλασμένα βόστρυχα σείων; </l>
<l n="208">εἰ Κρονίδης με φύτευσε, σὺ δὲ χθονίης ἀπὸ φύτλης </l>
<l n="209">βουκεράων Σατύρων μινυώριον αἷμα κομίζεις, </l>
<l n="210">ἶσον ἐμοὶ βασίλευε, θεῷ βροτός· οὐ γὰρ ἐλέγξει </l>
<l n="211">οὐράνιον τεὸν εἶδος Ὀλύμπιον αἷμα Λυαίου. </l>
<l n="212">ἀλλὰ τί κικλήσκω σε μινυνθαδίης ἀπὸ φύτλης; </l>
<l n="213">γινώσκω τεὸν αἷμα, καὶ εἰ κρύπτειν μενεαίνεις· </l>
<l n="214">Ἠελίῳ σε λόχευσε παρευνηθεῖσα Σελήνη </l>
<l n="215">Ναρκίσσῳ χαρίεντι πανείκελον· αἰθέριον γὰρ </l>
<l n="216">θέσκελον εἶδος ἔχεις, κεραῆς ἴνδαλμα Σελήνης. </l>
<l n="217" rend="indent(1)">τοῖον ἔπος κατέλεξε· νέος δ' ἠγάλλετο μύθῳ </l>
<l n="218">κυδιόων, ὅτι κάλλος ὑπέρβαλεν ἥλικος ἥβης </l>
<l n="219">εἴδεϊ φαιδροτέρῳ. καὶ ὀρειάδος ἔνδοθι λόχμης </l>
<l n="220">εἰ μέλος ἔπλεκε κοῦρος, ἐτέρπετο Βάκχος ἀκούων· </l>
<l n="221">εἰ νέος ἐκτὸς ἔμιμνεν, ἀμειδέας εἶχε παρειάς· <pb/> </l>
<l n="222">εἰ Σάτυρος παρὰ δαῖτα φιλοσκάρθμοιο τραπέζης </l>
<l n="223">τύμπανα χερσὶν ἔτυπτε περίκροτον ἦχον ἀράσσων, </l>
<l n="224">καὶ νέος ἐκτὸς ἔην μεθέπων ἐλαφηβόλον ἄγρην, </l>
<l n="225">κούρου μὴ παρεόντος ἀναίνετο δίκτυπον ἠχώ· </l>
<l n="226">εἴ ποτε Πακτωλοῖο παρ' ἀνθεμόεντι ῥεέθρῳ </l>
<l n="227">δηθύνων ἀνέμιμνεν, ὅπως ἐπιδόρπιον εἴη </l>
<l n="228">αὐτὸς ἑῷ βασιλῆι φέρων γλυκερώτερον ὕδωρ, </l>
<l n="229">κούρου νόσφι μένοντος ἱμάσσετο Βάκχος ἀνίῃ· </l>
<l n="230">εἰ θρασὺν αὐλὸν ἄειρε, Λιβυστίδος ὄργανον Ἠχοῦς, </l>
<l n="231">οἰδαλέῃ φύσημα παρηίδι λεπτὸν ἰάλλων, </l>
<l n="232">Μυγδόνος αὐλητῆρος ὀίετο Βάκχος ἀκούειν, </l>
<l n="233">ὃν τέκε θεῖος Ὕαγνις, ὃς εἰς κακὸν ἤρισε Φοίβῳ </l>
<l n="234">τρητὸν ἐπιθλίβων διδυμόθροον αὐλὸν Ἀθήνης· </l>
<l n="235">εἰ δὲ σὺν ἡβητῆρι μιῆς ἔψαυσε τραπέζης, </l>
<l n="236">κούρου φθεγγομένου πολυτερπέας εἶχεν ἀκουάς, </l>
<l n="237">παυομένου δὲ νέοιο κατηφέας εἶχε παρειάς· </l>
<l n="238">εἰ δὲ βαθυσκάρθμοιο πόθου πεφορημένος οἴστρῳ </l>
<l n="239">Ἄμπελος ὀρχηστῆρι ποδῶν ἐλελίζετο παλμῷ, </l>
<l n="240">καὶ Σατύρῳ παίζοντι συνέπλεκε χεῖρα χορεύων, </l>
<l n="241">δόχμιον ἐκ ταρσοῖο μετήλυδα ταρσὸν ἀμείβων, </l>
<l n="242">Βάκχος ὀπιπεύων φθονερῇ δεδόνητο μερίμνῃ. </l>
<l n="243">εἴ ποτε Σιληνοῖσιν ὁμίλεεν, εἴ τινι κούρῳ </l>
<l n="244">ἥλικι θηρητῆρι συνέτρεχεν ἐς δρόμον ἄγρης, <pb/> </l>
<l n="245">ζηλήμων Διόνυσος ἐρήτυε, μή τις ὀιστῷ </l>
<l n="246">βλήμενος ἰσοτύπῳ φρενοθελγέι λάτρις Ἐρώτων </l>
<l n="247">παιδὸς ἐλαφρονόοιο παραπλάγξειε μενοινήν, </l>
<l n="248">καὶ νέον ἱμερόεντα μεταστήσειε Λυαίου, </l>
<l n="249">ἀρτιθαλὴς ἅτε κοῦρος ὁμόχρονον ἥλικα τέρπων. </l>
<l n="250">ἀλλ' ὅτε θύρσον ἄειρε καταντία λυσσάδος ἄρκτου </l>
<l n="251">ἢ βριαρῷ νάρθηκι κατηκόντιζε λεαίνης, </l>
<l n="252">εἰς δύσιν ὄμμα τίταινεν ἐς ἠέρα λοξὰ δοκεύων, </l>
<l n="253">μὴ Ζεφύρου πνεύσειε πάλιν θανατηφόρος αὔρη, </l>
<l n="254">ὡς πάρος ἡβητῆρα κατέκτανε πικρὸς ἀήτης </l>
<l n="255">δίσκον ἀκοντιστῆρα καταστρέψας Ὑακίνθου· </l>
<l n="256">δείδιε, μὴ Κρονίδης ἐρασίπτερος ὄρνις Ἐρώτων </l>
<l n="257">ἀπροϊδὴς ἀκίχητος ὑπὲρ Τμώλοιο φανείη </l>
<l n="258">φειδομένοις ὀνύχεσσιν ἐς ἠέρα παῖδα κομίζων, </l>
<l n="259">Τρώιον οἷά τε κοῦρον ἑῶν δρηστῆρα κυπέλλων· </l>
<l n="260">ἔτρεμε καὶ δυσέρωτα κυβερνητῆρα θαλάσσης, </l>
<l n="261">μὴ μετὰ Τανταλίδην χρυσέων ἐπιβήτορα δίφρων </l>
<l n="262">εἰς δρόμον ἠερόφοιτον ἄγων πτερόεσσαν ἀπήνην </l>
<l n="263">Ἄμπελον ἁρπάξειεν ἐρωμανέων Ἐνοσίχθων. </l>
<l n="264">καὶ γλυκὺν εἶχεν ὄνειρον ὀνειροτόκων ἐπὶ λέκτρων, </l>
<l n="265">καὶ φιλίους ὀάριζε νέῳ ψευδήμονι μύθους </l>
<l n="266">μιμηλῆς ὁρόων σκιοειδέα φάσματα μορφῆς. </l>
<l n="267">εἰ δέ τί οἱ δύσμορφον ἐπήρατος εἶχεν ὀπωπή, <pb/> </l>
<l n="268">ἱμερόεν πέλε τοῦτο ποθοβλήτῳ Διονύσῳ, </l>
<l n="269">φίλτερον ἡβητῆρος ὅλου χροός· εἰ δέ οἱ ἄκρη </l>
<l n="270">συμφερτὴ κεχάλαστο δι' ἰξύος ὄρθιος οὐρή, </l>
<l n="271">καὶ μέλιτος γλυκεροῖο μελιχροτέρη πέλε Βάκχῳ· </l>
<l n="272">καὶ πλόκαμοι ῥυπόωντες ἀκηδέστοιο καρήνου </l>
<l n="273">αὐτοὶ μᾶλλον ἔτερπον ἐρωμανέοντος ὀπωπήν. </l>
<l n="274">ἤματι μὲν κεχάρητο συνέμπορος· ἄχνυτο δ' αἰεὶ </l>
<l n="275">νυκτὸς ἐπερχομένης, ὅτι μηκέτι παιδὸς ἀκούων </l>
<l n="276">οὔασι θελγομένοισιν ἐθήμονα δέχνυτο φωνήν, </l>
<l n="277">Ῥείης ὀβριμόπαιδος ἐνὶ σπήεσσιν ἰαύων. </l>
<l n="278" rend="indent(1)">καί μιν ἰδὼν Σατύρων τις ἐθέλγετο θέσπιδι μορφῇ, </l>
<l n="279">καὶ κρυφίην ἐρόεσσαν ὑποκλέπτων φάτο φωνήν· </l>
<l n="280" rend="indent(1)">„ἀνδρομέης κραδίης ταμίη, φιλοτήσιε Πειθώ, </l>
<l n="281">μοῦνος ἐμοὶ νέος οὗτος ἐπήρατος ἵλαος εἴη· </l>
<l n="282">καί μιν ἔχων, ἅτε Βάκχος, ὁμέψιον οὐ μενεαίνω </l>
<l n="283">αἰθέρα ναιετάειν μετανάστιος, οὐ θεὸς εἶναι </l>
<l n="284">ἤθελον, οὐ Φαέθων φαεσίμβροτος, οὐ πόθον ἕλκω </l>
<l n="285">νέκταρος, ἀμβροσίης δ' οὐ δεύομαι· οὐκ ἀλεγίζω, </l>
<l n="286">Ἄμπελος εἰ φιλέει με καὶ ἐχθαίρει με Κρονίων.“ </l>
<l n="287" rend="indent(1)">ὣς ὁ μὲν ἀμφιέπων ὑποκάρδιον ἰὸν Ἐρώτων </l>
<l n="288">κρυπτὸν ἀνηΰτησεν ἔπος ζηλήμονι φωνῇ, </l>
<l n="289">θαύματι φίλτρον ἔχων κεκερασμένον. ἀλλὰ καὶ αὐτὸς </l>
<l n="290">Εὔιος, ἠιθέου βεβολημένος ἡδέι κέντρῳ, </l>
<l n="291">ἴαχε μειδιόων Κρονίδῃ, δυσέρωτι τοκῆι· </l>
<l n="292" rend="indent(1)">„νεῦσον ἐμοὶ φιλέοντι μίαν χάριν, ὦ Φρύγιε Ζεῦ· <pb/> </l>
<l n="293">νηπιάχῳ μὲν ἔειπεν ἐμὴ τροφὸς εἰσέτι Ῥείη, </l>
<l n="294">ὡς στεροπὴν Ζαγρῆι πόρες, προτέρῳ Διονύσῳ, </l>
<l n="295">εἰσέτι παππάζοντι, τεὴν πυρόεσσαν ἀκωκήν, </l>
<l n="296">καὶ βροντῆς κελάδημα καὶ ἠερίου χύσιν ὄμβρου, </l>
<l n="297">καὶ πέλε δεύτερος ἄλλος ἔτι βρέφος ὑέτιος Ζεύς· </l>
<l n="298">σεῖο δ' ἐγὼ πρηστῆρος ἀναίνομαι αἰθέριον πῦρ, </l>
<l n="299">οὐ νέφος, οὐ βροντῆς ἐθέλω κτύπον· ἢν δ' ἐθελήσῃς, </l>
<l n="300">Ἡφαίστῳ πυρόεντι δίδου σπινθῆρα κεραυνοῦ, </l>
<l n="301">Ἄρης σῶν νεφέων ἐχέτω θώρηκα καλύπτρην, </l>
<l n="302">δὸς χάριν Ἑρμάωνι Διιπετέος χύσιν ὄμβρου, </l>
<l n="303">καὶ στεροπὴν γενετῆρος ἀερτάζειεν Ἀπόλλων· </l>
<l n="304">μοῦνον ἐμοὶ λίπε παῖδα ... φιλοσκάρθμῳ Διονύσῳ. </l>
<l n="305">καλὸν ἐμοὶ Σεμέλης στεροπὴν ὀλέτειραν ἀείρειν· </l>
<l n="306">μητροφόνοι σπινθῆρες ἀτερπέες εἰσὶ κεραυνοῦ. </l>
<l n="307">ναίω Μαιονίην· τί γὰρ αἰθέρι καὶ Διονύσῳ; </l>
<l n="308">κάλλος ἐμοῦ Σατύροιο φιλαίτερόν ἐστιν Ὀλύμπου. </l>
<l n="309">εἰπέ, πάτερ, μὴ κρύπτε· τεὸς νέος ὅρκιος ἔστω· <pb/> </l>
<l n="310">αἰετὸς ὁππότε κοῦρον ὑπὸ σφυρὰ Τευκρίδος Ἴδης </l>
<l n="311">φειδομένῳ κούφιζες ἐς οὐρανὸν ἅρπαγι ταρσῷ, </l>
<l n="312">τηλίκον ἔλλαχε κάλλος ὁ βουκόλος, ὃν σὺ τραπέζῃ </l>
<l n="313">αἰθερίῃ ξύνωσας ἔτι πνείοντα βοαύλων; </l>
<l n="314">Ζεῦ πάτερ, ἱλήκοις, τανυσίπτερε· μή μοι ἐνίψῃς </l>
<l n="315">Τρώιον οἰνοχοῆα τεῶν δρηστῆρα κυπέλλων, </l>
<l n="316">ὅττι φαεινοτέροιο φέρων ἀμάρυγμα προσώπου </l>
<l n="317">Ἄμπελος ἱμερόεις Γανυμήδεος εἶδος ἐλέγχει· </l>
<l n="318">Τμώλιος Ἰδαίου πέλε φέρτερος. εἰσὶ δὲ πολλαὶ </l>
<l n="319">ἄλλων ἠιθέων ἐραταὶ στίχες, οὓς ἅμα πάντας, </l>
<l n="320">ἢν ἐθέλῃς, ἀγάπαζε λιπὼν ἕνα παῖδα Λυαίῳ.“ </l>
<l n="321" rend="indent(1)">τοῖον ἔπος κατέλεξε πόθου δεδονημένος οἴστρῳ. </l>
<l n="322">οὐχ οὕτω λασίης Μαγνησσίδος ἔνδοθεν ὕλης </l>
<l n="323">βουκόλος Ἀδμήτοιο βόας ποίμαινεν Ἀπόλλων </l>
<l n="324">παιδὸς ἐρωτοτόκου βεβολημένος ἡδέι κέντρῳ, </l>
<l n="325">ὅσσον ἐπ' ἠιθέῳ φρένα τέρπετο Βάκχος ἀθύρων. </l>
<l n="326">ἄμφω δ' ἑψιόωντο συνήλυδες ἔνδοθι λόχμης, </l>
<l n="327">πῇ μὲν ἀκοντίζοντες ἐς ἠέρα θύρσον ἀλήτην ... </l>
<l n="328">πῇ δὲ παρὰ πλαταμῶνα λιπόσκιον· ἄλλοτε πέτρας </l>
<l n="329">ἔστιχον ἀγρώσσοντες ὀρίτροφα τέκνα λεόντων. </l>
<l n="330">καί ποτε μουνωθέντες ἐρημάδος ὑψόθεν ὄχθης, </l>
<l n="331">ἐν ψαμάθοις παίζοντες ἐυκροκάλου ποταμοῖο, </l>
<l n="332">ἀμφὶ παλαισμοσύνης φιλοπαίγμονος εἶχον ἀγῶνα· <pb/> </l>
<l n="333">τοῖσι μὲν οὐ τρίπος ἦεν ἀέθλιον, οὐδ' ἐπὶ νίκῃ </l>
<l n="334">ἀνθεμόεις παρέκειτο λέβης, οὐ φορβάδες ἵπποι, </l>
<l n="335">ἀλλὰ λιγυφθόγγων διδυμόθροος αὐλὸς Ἐρώτων. </l>
<l n="336">ἀμφοτέροις δ' ἔρις ἦεν ἐπήρατος· ἐν δ' ἄρα μέσσῳ </l>
<l n="337">ἵστατο μάργος Ἔρως, πτερόεις ἐναγώνιος Ἑρμῆς, </l>
<l n="338">στέμμα πόθου νάρκισσον ἐπιπλέξας ὑακίνθῳ. </l>
<l n="339" rend="indent(1)">ἄμφω δ' εἰς μέσον ἦλθον ἀεθλητῆρες Ἐρώτων, </l>
<l n="340">καὶ παλάμας στεφανηδὸν ἑλιξάμενοι διὰ νώτου, </l>
<l n="341">ἀμφοτέρων σφίγξαντες ἐπ' ἰξύι δεσμὸν ἀγοστῶν, </l>
<l n="342">πλευρὰ διεσφήκωσαν ὁμόζυγι πήχεος ὁλκῷ, </l>
<l n="343">καὶ δέμας ἀλλήλων ἀνεκούφισαν ὑψόθι γαίης </l>
<l n="344">χερσὶν ἀμοιβαίῃσι· καὶ ἥπτετο Βάκχος Ὀλύμπου </l>
<l n="345">ἀμφὶ παλαισμοσύνης μελιηδέος, εἶχε δὲ δισσὴν </l>
<l n="346">τερπωλὴν ἐρόεσσαν, ἀειρόμενος καὶ ἀείρων ... </l>
<l n="347">καὶ παλάμην Βρομίου παλάμης περὶ καρπὸν ἑλίξας, </l>
<l n="348">χερσὶ συναπτομέναις ἑτερόζυγον ἅμμα πιέζων, </l>
<l n="349">διχθαδίῳ συνέεργεν ἀρηρότα δάκτυλα δεσμῷ, </l>
<l n="350">δεξιτερὴν ἐθέλοντος ἐπισφίγγων Διονύσου. </l>
<l n="351">ἔνθα μὲν ἡβητῆρος ἐπ' ἰξύι χεῖρας ἑλίσσων </l>
<l n="352">Βάκχος ἐρωμανέεσσι δέμας παλάμῃσι πιέζων </l>
<l n="353">Ἄμπελον ἠέρταζεν, ὁ δὲ Βρομίοιο τυχήσας <pb/> </l>
<l n="354">κόψε ποδὸς κώληπα· καὶ Εὔιος ἡδὺ γελάσσας, </l>
<l n="355">ἥλικος ἠιθέοιο τυπεὶς ἁπαλόχροϊ ταρσῷ, </l>
<l n="356">ὕπτιος αὐτοκύλιστος ἐπωλίσθησε κονίῃ· </l>
<l n="357">καὶ χθονὶ κεκλιμένοιο θελήμονος ὑψόθι Βάκχου </l>
<l n="358">γυμνῇ νηδύι κοῦρος ἐφίζανεν· αὐτὰρ ὁ χαίρων </l>
<l n="359">ἐκταδὸν ἔνθα καὶ ἔνθα χυθεὶς ἐπεκέκλιτο γαίῃ </l>
<l n="360">γαστέρι κουφίζων γλυκερὸν βάρος· ἰθυτενὲς δὲ </l>
<l n="361">ἄκρον ὑπὲρ ψαμάθοιο πεδοτριβὲς ἴχνος ἐρείσας </l>
<l n="362">νῶτον ἀνῃώρησε μετάτροπον, ἠνορέην δὲ </l>
<l n="363">φειδομένην ἀνέφηνεν, ἁμιλλητῆρι δὲ παλμῷ </l>
<l n="364">χειρὸς ἀναινομένης ἀπεσείσατο φόρτον Ἐρώτων· </l>
<l n="365">πλευρὰ δὲ δοχμώσας, πελάσας δ' ἀγκῶνα κονίῃ, </l>
<l n="366">ἡβητὴρ πολύιδρις ἐπ' ἀντιπάλου θόρε νώτου </l>
<l n="367">λοξὸς ἐπὶ πλευρῇσιν, ὑπὲρ λαγόνων δὲ καθάψας </l>
<l n="368">ἄκρα ποδὸς κώληπι, παρὰ σφυρὸν ἴχνος ἐρείσας, </l>
<l n="369">γαστέρα διχθαδίῳ μεσάτην μιτρώσατο δεσμῷ, </l>
<l n="370">πλευρὰ περιθλίβων, ὑπὸ γούνατι ταρσὸν ἑλίξας </l>
<l n="371">ὄρθιον ἁπλωθέντα· κυλινδομένων δὲ κονίῃ </l>
<l n="372">ἀμφοτέρων καμάτοιο προάγγελος ἔρρεεν ἱδρώς. </l>
<l n="373">ὀψὲ δὲ νικηθέντος, ἀνικήτου περ ἐόντος, </l>
<l n="374">Ζηνὸς ἀεθλητῆρος ἔχων μίμημα τοκῆος </l>
<l n="375">νικήθη Διόνυσος ἑκούσιος, ὅττι καὶ αὐτὸς </l>
<l n="376">Ζεὺς μέγας αὐτοκύλιστος ἐπ' Ἀλφειοῖο παλαίων <pb/> </l>
<l n="377">ὤκλασεν, Ἡρακλῆι θελήμονα γούνατα κάμψας. </l>
<l n="378" rend="indent(1)">τοῖος ἀγὼν τετέλεστο φιλέψιος· ἠιθέου δὲ </l>
<l n="379">δίθροον αὐλὸν ἄεθλον ἐκούφισε τερπομένη χείρ. </l>
<l n="380">καὶ νέος ἱδρώων φαιδρύνετο γυῖα ῥεέθρῳ </l>
<l n="381">καὶ κόνιν ἰκμαλέην ἀπενίψατο· λουομένου δὲ </l>
<l n="382">ἐκ χροὸς ἱδρώοντος ἐπήρατος ἔρρεεν αἴγλη. </l>
<l n="383" rend="indent(1)">οὐδὲ παλαισμοσύνης τελέσας γυιαλκέα νίκην </l>
<l n="384">σύννομος ἡβητῆρος ἐπαύετο Βάκχος ἀθύρων, </l>
<l n="385">ἀλλὰ ποδωκείης ἀνεμώδεα θῆκεν ἀγῶνα. </l>
<l n="386">καὶ βαλίους ἐς ἔρωτα φέρων μνηστῆρας ἀγῶνος </l>
<l n="387">πρώτῳ μὲν θέτο δῶρα Κυβηλίδος ὄργανα Ῥείης, </l>
<l n="388">κύμβαλα χαλκεόνωτα καὶ αἰόλα δέρματα νεβρῶν· </l>
<l n="389">νίκης δ' ἦεν ἄεθλα τὰ δεύτερα Πανὸς ἑταίρη, </l>
<l n="390">σύριγξ ἡδυέπεια, καὶ ἠχήεσσα βοείη </l>
<l n="391">χαλκοβαρής· τριτάτῳ δὲ τίθει Διόνυσος ἀθύρων </l>
<l n="392">ψάμμον ἐρευθιόωσαν ἑτοιμοτάτην ποταμοῖο. </l>
<l n="393">καὶ Βρόμιος σταδίῳ μεμερισμένον οὖδας ὁρίζων </l>
<l n="394">δισσὰ τιταινομένης διεμέτρεεν ἄκρα κελεύθου, </l>
<l n="395">ὀρθώσας δεκάδωρον ἐπὶ χθονὶ σῆμα πορείης, </l>
<l n="396">στήσας τέρμα δρόμου ταναὸν ξύλον· ἀντιπόρου δὲ </l>
<l n="397">πῆξε τύπον βαλβῖδος ἐπ' ᾐόνι θύρσον ἐρείσας· </l>
<l n="398">καὶ Σατύρους ὤτρυνεν ἀεθλεύειν περὶ νίκης. </l>
<l n="399" rend="indent(1)">ὀξὺ δὲ κεκλομένοιο φιλοσκάρθμοιο Λυαίου </l>
<l n="400">Ληνεὺς πρῶτος ὄρουσε ποδήνεμος, ἀμφὶ δ' ἄρ' αὐτῷ </l>
<l n="401">Κισσὸς ἀερσιπόδης καὶ ἐπήρατος Ἄμπελος ἔστη· </l>
<l n="402">καὶ ποδὸς ἰθυπόροιο πεποιθότες ὠκέι ταρσῷ <pb/> </l>
<l n="403">κεκριμένοι στοιχηδὸν ἐφέστασαν· ἐκ δαπέδου δὲ </l>
<l n="404">ἄκρα χαρασσομένοιο μετάρσιον ἴχνος ἀείρας </l>
<l n="405">Κισσὸς ἀελλήεντι ποδῶν κουφίζετο παλμῷ· </l>
<l n="406">τοῦ μὲν ἐπειγομένοιο μετάφρενον ἄσθματι θάλπων </l>
<l n="407">Ληνεὺς ἠερίῃσιν ἐπέτρεχε σύνδρομος αὔραις, </l>
<l n="408">ἀγχιφανὴς προθέοντος, ὀπισθοπόροιο δὲ ταρσοῦ </l>
<l n="409">ἴχνεσιν ἴχνια τύψε χυτῆς ψαύοντα κονίης· </l>
<l n="410">καὶ τόσος ἀμφοτέρων ἀπελείπετο μέσσον ὁρίζων, </l>
<l n="411">ὁππόσον ἱστοπόνοιο κανὼν πρὸς στήθεϊ κούρης </l>
<l n="412">μεσσοφανὴς λάχε χῶρον ἀκαμπέι γείτονα μαζῷ. </l>
<l n="413">καὶ τρίτος Ἄμπελος ἦεν ὀπίστερος· εἰσορόων δὲ </l>
<l n="414">ζηλήμων Διόνυσος ἐτήκετο λοξὰ δοκεύων </l>
<l n="415">διχθαδίους προθέοντας ἀεθλητῆρας ἀγώνων, </l>
<l n="416">μή ποτε νικήσωσι καὶ Ἄμπελος ὕστερος ἔλθῃ· </l>
<l n="417">ἀλλὰ θεὸς χραίσμησεν, ἐνιπνεύσας δέ οἱ ἀλκὴν </l>
<l n="418">κοῦρον ἐυτροχάλοιο ταχίονα θῆκεν ἀέλλης· </l>
<l n="419">καὶ διδύμων πρώτιστος ἀεθλοφόρων ἐν ἀγῶνι </l>
<l n="420">σπερχομένων, διερῇ μὲν ἐπ' ᾐόνι γούνατα πάλλων </l>
<l n="421">Κισσὸς ἐπωλίσθησε πεσὼν ψαμαθώδεϊ πηλῷ, </l>
<l n="422">καὶ σφαλερὴ Ληνῆος ἐσύρετο γούνατος ὁρμὴ </l>
<l n="423">ἂψ ἀνασειράζουσα ποδῶν δρόμον· ἀθλοφόροι δὲ </l>
<l n="424">ἀμφότεροι λείποντο, καὶ Ἄμπελος ἥρπασε νίκην. <pb/> </l>
<l n="425">Σιληνοὶ δὲ γέροντες ἀνίαχον εὔιον ἠχὼ </l>
<l n="426">νίκην ἠιθέοιο τεθηπότες· ἁβροκόμης δὲ </l>
<l n="427">δέκτο νέος τὰ πρῶτα, τὰ δεύτερα δέχνυτο Ληνεὺς </l>
<l n="428">ζῆλον ἔχων, φθονερὸν δὲ δόλον γίνωσκε Λυαίου </l>
<l n="429">καὶ πόθον· αἰδομένῃ δὲ συνήλικας εἶδεν ὀπωπῇ </l>
<l n="430">λοίσθια Κισσὸς ἄεθλα κατηφέι χειρὶ κομίζων. <pb/> </l>
</div>
<div type="Book" n="11">
<l n="t1"><label type="head">ΔΙΟΝΥΣΙΑΚΩΝ ΕΝΔΕΚΑΤΟΝ.</label> </l>
<l n="1" rend="indent(1)">Λῦτο δ' ἀγών· ἐρόεις δὲ νέος φιλοπαίγμονι νίκῃ </l>
<l n="2">κυδιόων σκίρτησεν ὁμέψιος ἥλικι Βάκχῳ </l>
<l n="3">εἱλιπόδην περὶ κύκλον ἀλήμονα ταρσὸν ἀμείβων, </l>
<l n="4">δεξιτερὴν πάνλευκον ἐπικλίνων Διονύσῳ· </l>
<l n="5">καί μιν ἰδὼν Ἰόβακχος ἀγήνορα δίζυγι νίκῃ </l>
<l n="6">ποσσὶ περισκαίροντα φίλῳ μειλίξατο μύθῳ· </l>
<l n="7" rend="indent(1)">„σπεῦδε πάλιν, φίλε κοῦρε, παλαισμοσύνης μετὰ νίκην </l>
<l n="8">καὶ μετὰ πεζὸν ἄεθλον ἔχειν τρίτον ἄλλον ἀγῶνα, </l>
<l n="9">νηχομένῳ δ' ἀκίχητος ὁμήλικι νήχεο Βάκχῳ. </l>
<l n="10">Ἄμπελε, νικήσας με παρὰ ψαμάθοισι παλαίων, </l>
<l n="11">ἔσσο καὶ ἐν προχοῇσιν ἐλαφρότερος Διονύσου, </l>
<l n="12">καὶ Σατύρους παίζοντας ἐνὶ σκαρθμοῖσιν ἐάσσας </l>
<l n="13">εἰς τρίτατον πάλιν ἄλλον ἐπείγεο μοῦνος ἀγῶνα· ... </l>
<l n="14">ἐν χθονὶ νικήσας καὶ ἐν ὕδασι, καὶ μετὰ νίκην </l>
<l n="15">σοὺς ἐρατοὺς πλοκάμους διδύμοις στέψαιμι κορύμβοις </l>
<l n="16">διπλόα νικηθέντος ἀνικήτοιο Λυαίου. </l>
<l n="17">ἔπρεπέ σοι ῥόος οὗτος ἐπήρατος, ἔπρεπε μούνῳ <pb/> </l>
<l n="18">κάλλεϊ σῶν μελέων, ἵνα διπλόος Ἄμπελος εἴη </l>
<l n="19">χρυσείῃ παλάμῃ χρυσαυγέα ῥεύματα τέμνων· </l>
<l n="20">καὶ γυμνοῖς μελέεσσι τιταινομένου περὶ νίκης </l>
<l n="21">κοσμήσει σέο κάλλος ὅλον Πακτώλιον ὕδωρ. </l>
<l n="22">δὸς ποταμῷ γέρας ἶσον Ὀλύμπιον, ὅττι καὶ αὐτὸς </l>
<l n="23">Ὠκεανῷ Φαέθων ῥοδέας ἀκτῖνας ἰάλλει· </l>
<l n="24">Πακτωλῷ πόρε καὶ σὺ τεὸν σέλας, ὄφρα φανείη </l>
<l n="25">Ἄμπελος ἀντέλλων ἅτε Φωσφόρος· ἀμφότερον γὰρ </l>
<l n="26">ἀστράπτει ῥόος οὗτος ἐρευθιόωντι μετάλλῳ </l>
<l n="27">ὡς σὺ τεοῖς μελέεσσι· βαθυπλούτῳ δὲ ῥεέθρῳ </l>
<l n="28">σύγχροον εἶδος ἔχοντα καὶ ἡβητῆρα δεχέσθω </l>
<l n="29">μίξας κάλλεϊ κάλλος, ὅπως Σατύροισι βοήσω· </l>
<l n="30">’πῶς ῥόδον εἰς ῥόδον ἦλθε; πόθεν μία κίρναται αἴγλη </l>
<l n="31">καὶ χροῒ φοινίσσοντι καὶ ἀστράπτοντι ῥεέθρῳ;’ </l>
<l n="32">αἴθε καὶ ἐνθάδε, κοῦρε, πέλεν ῥόος Ἠριδανοῖο, </l>
<l n="33">Ἡλιάδων ὅθι δάκρυ ῥυηφενές, ὄφρα κεν ἄμφω </l>
<l n="34">καὶ χρυσῷ σέο γυῖα καὶ ἠλέκτροισι λοέσσω. </l>
<l n="35">ἀλλ' ἐπεὶ Ἑσπερίου ποταμοῦ μάλα τηλόθι ναίω, </l>
<l n="36">ἵξομαι εἰς Ἀλύβην ἀγχίπτολιν, ὁππόθι γείτων </l>
<l n="37">Γεῦδις ἐχεκτεάνων ὑδάτων λευκαίνεται ὁλκῷ, </l>
<l n="38">ὄφρα σε Πακτωλοῖο λελουμένον ἐκ ποταμοῖο, </l>
<l n="39">Ἄμπελε, φαιδρύνοιμι καὶ ἀργυρέοισι ῥεέθροις. </l>
<l n="40">Ἕρμος ἐυρρείτης ἑτέροις Σατύροισι μελέσθω· <pb/> </l>
<l n="41">οὐ γὰρ ἀπὸ χρυσοῖο φέρει ῥόον· ἀλλὰ σὺ μοῦνος </l>
<l n="42">χρύσεος ἔπλεο κοῦρος, ἔχοις καὶ χρύσεον ὕδωρ.“ </l>
<l n="43" rend="indent(1)">ὣς εἰπὼν πεφόρητο δι' ὕδατος· ἐκ δαπέδου δὲ </l>
<l n="44">Ἄμπελος ᾐώρητο καὶ ὡμάρτησε Λυαίῳ· </l>
<l n="45">καὶ γλυκὺς ἀμφοτέροισιν ἔην δρόμος ἄκρον ἀπ' ἄκρου </l>
<l n="46">νηχομένοις ἑλικηδὸν ἐρικτεάνου ποταμοῖο. </l>
<l n="47">καὶ θεὸς ὑδατόεντα φέρων ταχυτῆτος ἀγῶνα </l>
<l n="48">ἔτρεχεν ἀστήρικτος ἐν ὕδασι, γυμνὰ ῥεέθροις </l>
<l n="49">στέρνα βαλών, δονέων δὲ πόδας καὶ χεῖρας ἐρέσσων </l>
<l n="50">ἀφνειῆς ἀτίνακτα κατέγραφε νῶτα γαλήνης, </l>
<l n="51">πῇ μὲν ἔχων ὁμόφοιτον ἑὸν δρόμον ἥλικι κούρῳ, </l>
<l n="52">πῇ δὲ παραΐσσων πεφυλαγμένος, ὅσσον ἐάσσῃ </l>
<l n="53">Ἄμπελον ἀγχικέλευθον ὁμήλυδα γείτονι Βάκχῳ· </l>
<l n="54">ἄλλοτε κυκλώσας παλάμας, ἅτε κύματι κάμνων, ... </l>
<l n="55">ὑγροπόρον ταχύγουνος ἑκούσιος ὤπασε νίκην. </l>
<l n="56" rend="indent(1)">καὶ ποταμοῦ μετὰ χεῦμα μετήιεν ἔνδια λόχμης </l>
<l n="57">Ἄμπελος αὐχένα γαῦρον ἔχων ποταμηίδι νίκῃ. </l>
<l n="58">καὶ πλοκάμους μίτρωσεν ἐχιδνήεντι κορύμβῳ </l>
<l n="59">φρικτὸν ἔχων μίμημα δρακοντοκόμοιο Λυαίου· </l>
<l n="60">πολλάκι δ' αἰολόνωτον ἰδὼν Βρομίοιο χιτῶνα, </l>
<l n="61">δαιδαλέην μελέεσσι νόθην ἐσθῆτα καθάψας, </l>
<l n="62">πορφυρέῳ πόδα κοῦφον ἐπεσφήκωσε κοθόρνῳ, </l>
<l n="63">στικτὸν ἔχων χροῒ πέπλον· ὀρεσσαύλῳ δ' ἐνὶ δίφρῳ </l>
<l n="64">πορδαλίων Ἰόβακχον ὀπιπεύων ἐλατῆρα </l>
<l n="65">γαῦρα φιλοσκοπέλων ἐπεδείκνυε παίγνια θηρῶν· <pb/> </l>
<l n="66">πῇ μὲν ὀρεστιάδος λοφιῆς ἐπιβήμενος ἄρκτου </l>
<l n="67">θηρὸς ἐπειγομένης βλοσυρὴν ἀνεσείρασε χαίτην, </l>
<l n="68">πῇ δὲ λεοντείην λασίην ἐπεμάστιε δειρήν, </l>
<l n="69">ἄλλοτε, δαιδαλέων ἐποχημένος ὑψόθι νώτων, </l>
<l n="70">ἀστεμφὴς ἀχάλινον ἐτέρπετο τίγριν ἐλαύνων. </l>
<l n="71" rend="indent(1)">καί μιν ἰδὼν Διόνυσος, ἔχων πρηεῖαν ἀπειλήν, </l>
<l n="72">εἶπε παρηγορέων φιλίῳ μαντώδεϊ μύθῳ, </l>
<l n="73">μεμφομένοις στομάτεσσι χέων οἰκτίρμονα φωνήν· </l>
<l n="74" rend="indent(1)">„πῇ φέρεαι, φίλε κοῦρε; τί σοι τόσον εὔαδεν ὕλη; </l>
<l n="75">μίμνε μοι ἀγρώσσοντι συναγρώσσων Διονύσῳ· </l>
<l n="76">εἰλαπίνης ψαύοντι συνειλαπίναζε Λυαίῳ </l>
<l n="77">κωμάζων, ὅτε κῶμον ἐγὼ Σατύροισιν ἐγείρω. </l>
<l n="78">πόρδαλις οὐ κλονέει με καὶ ἀγροτέρης γένυς ἄρκτου, </l>
<l n="79">μὴ τρομέοις στόμα λάβρον ὀρεσσινόμοιο λεαίνης· </l>
<l n="80">μοῦνον ἀμειλίκτοιο κεράατα δείδιθι ταύρου.“ </l>
<l n="81" rend="indent(1)">ἔννεπεν οἰκτείρων θρασὺν Ἄμπελον· ἠίθεος δὲ </l>
<l n="82">οὔασι μῦθον ἄκουε, νόος δέ οἱ ἔνδοθι παίζων .... </l>
<l n="83" rend="indent(1)">ἔνθα φάνη μέγα σῆμα φιλοστόργῳ Διονύσῳ </l>
<l n="84">Ἄμπελον ἀγγέλλον μινυώριον· ἐκ σκοπέλου γὰρ </l>
<l n="85">ἀρτιθαλῆ τινα νεβρὸν ὑπὲρ νώτοιο κομίζων </l>
<l n="86">ἀμφιλαφὴς φολίδεσσι δράκων ἀνέτελλε κεράστης, </l>
<l n="87">καί μιν ὑπὲρ βωμοῖο φέρων ἐφύπερθε θεμέθλων </l>
<l n="88">σμερδαλέῃ πρήνιξεν ἀλοιηθέντα κεραίῃ </l>
<l n="89">κύμβαχον αὐτοκύλιστον, ὀρεσσινόμοιο δὲ νεβροῦ <pb/> </l>
<l n="90">ὀξὺ μέλος κλάγξαντος ἀπέπτατο θυμὸς ἀλήτης· </l>
<l n="91">σπονδῆς δ' ἐσσομένης αὐτάγγελος αἵματος ὁλκῷ </l>
<l n="92">λάινος αἱμαλέαις ἐρυθαίνετο βωμὸς ἐέρσαις, </l>
<l n="93">οἴνου λειβομένοιο φέρων τύπον. εἰσορόων δὲ </l>
<l n="94">Εὔιος ἑρπηστῆρα, κερασφόρον ἅρπαγα νεβροῦ, </l>
<l n="95">ἄφρονος ἠιθέοιο μαθὼν ὀλετῆρα κεράστην </l>
<l n="96">πένθεϊ μῖξε γέλωτα, καὶ ἄστατον εἶχε μενοινὴν </l>
<l n="97">διχθαδίην, κραδίῃ δὲ μερίζετο, γείτονα πότμου </l>
<l n="98">ἡβητὴν στενάχων, γελόων χάριν ἡδέος οἴνου. </l>
<l n="99">ἔμπης δ' ἱμερόεντι συνέμπορος ἤιε κούρῳ </l>
<l n="100">εἰς ὄρος, εἰς πλαταμῶνα, καὶ εἰς δρόμον ἠθάδος ἄγρης. </l>
<l n="101">καί μιν ἰδὼν ἔτι Βάκχος ἐτέρπετο· καὶ γὰρ ὀπωπαὶ </l>
<l n="102">οὔ ποτε δερκομένοισι κόρον τίκτουσιν ἐρώτων. </l>
<l n="103">πολλάκι καὶ Βρομίοιο παρεζομένοιο τραπέζῃ </l>
<l n="104">ἠίθεος σύριζεν ἀήθεα Μοῦσαν ἀμείβων, </l>
<l n="105">καὶ δονάκων συνέχευεν ὅλον μέλος· οἷα δὲ κούρου </l>
<l n="106">καλὰ μελιζομένοιο, καὶ εἰ τόνον ἔκλασε μολπῆς, </l>
<l n="107">Βάκχος ὑπὲρ δαπέδοιο θορὼν ἀνεμώδεϊ παλμῷ </l>
<l n="108">χερσὶ συνεπλατάγησε πολύκροτος, ἠιθέου δὲ </l>
<l n="109">εἰσέτι μελπομένοιο περὶ στόμα χεῖλος ἐρείσας </l>
<l n="110">ἁρμονίης πρόφασιν φιλίῳ προσπτύξατο δεσμῷ· </l>
<l n="111">ὤμοσε καὶ Κρονίδην, ὅτι τηλίκον ὑμνοπόλος Πὰν </l>
<l n="112">οὔ ποτε ῥυθμὸν ἄεισε, καὶ οὐ λιγύφωνος Ἀπόλλων. <pb/> </l>
<l n="113" rend="indent(1)">καὶ θρασὺν εἰσορόωσα νέον θανατηφόρος Ἄτη </l>
<l n="114">οὔρεσιν ἀγρώσσοντος ἀποπλαγχθέντα Λυαίου, </l>
<l n="115">ἠιθέου χαρίεντος ὁμοίιος ἥλικι κούρῳ </l>
<l n="116">Ἄμπελον ἠπεροπῆι τόσῳ μειλίξατο μύθῳ, </l>
<l n="117">μητρυιῇ Φρυγίοιο χαριζομένη Διονύσου· </l>
<l n="118" rend="indent(1)">„σὸς φίλος, ἄτρομε κοῦρε, μάτην Διόνυσος ἀκούει· </l>
<l n="119">ποῖον ἑταιρείης γέρας ἔλλαχες; οὐ σὺ Λυαίου </l>
<l n="120">θέσκελον ἅρμα φέρεις, οὐ πόρδαλιν ἡνιοχεύεις. </l>
<l n="121">δίφρα τεοῦ Βρομίοιο Μάρων λάχε, &lt;χεῖρα&gt; τιταίνων </l>
<l n="122">θηρονόμῳ μάστιγι καὶ εὐλάιγγι χαλινῷ· </l>
<l n="123">ποῖον ἔχεις τόδε δῶρον ἀπ' εὐθύρσοιο Λυαίου; </l>
<l n="124">πηκτίδα Πᾶνες ἔχουσι καὶ εὐκελάδων θρόον αὐλῶν, </l>
<l n="125">καὶ Σατύροις πόρε κύκλον ἐρισμαράγοιο βοείης </l>
<l n="126">σὸς ταμίης Διόνυσος, ὀρεστιάδες δὲ καὶ αὐταὶ </l>
<l n="127">Βασσαρίδες ῥαχίῃσιν ἐφεδρήσσουσι λεόντων. </l>
<l n="128">ποῖα τεῆς φιλότητος ἐπάξια δῶρα κομίζεις, </l>
<l n="129">πορδαλίων ἐλατῆρι μάτην πεφιλημένε Βάκχῳ; </l>
<l n="130">πολλάκι Φοιβείοιο καθήμενος ὑψόθι δίφρου </l>
<l n="131">ὑψιφανὴς ἤλαυνεν Ἀτύμνιος ἠέρα τέμνων· </l>
<l n="132">ἔκλυες αὐτὸν Ἄβαριν, ὃν εἰς δρόμον ἠεροφοίτην <pb/> </l>
<l n="133">ἱπταμένῳ πόμπευεν ἀλήμονι Φοῖβος ὀιστῷ. </l>
<l n="134">αἰετὸν ἡνιόχευεν ἐν αἰθέρι καὶ Γανυμήδης </l>
<l n="135">Ζῆνα νόθον πτερόεντα, τεοῦ γενετῆρα Λυαίου· </l>
<l n="136">Ἄμπελον οὔ ποτε Βάκχος ἐκούφισεν ὄρνις Ἐρώτων, </l>
<l n="137">σὸν δέμας ἀδρύπτοισιν ἑοῖς ὀνύχεσσιν ἀείρων. </l>
<l n="138">Τρώιος οἰνοχόος πέλε φέρτερος, ὃς Διὸς αὐλὴν </l>
<l n="139">οἶκον ἔχει. σὺ δέ, κοῦρε, φέρων πόθον εἰσέτι δίφρου </l>
<l n="140">εἰς δρόμον ἀστήρικτον ἀναίνεο πῶλον ἐλαύνειν, </l>
<l n="141">ὅττι πολυστροφάλιγγι ποδῶν δεδονημένος ὁπλῇ </l>
<l n="142">ἵππος ἀελλήεις ἀποσείεται ἡνιοχῆα· </l>
<l n="143">Γλαῦκον ἀπεστυφέλιξαν ἐπὶ χθονὶ λυσσάδες ἵπποι, </l>
<l n="144">καὶ ξυνῆς μεθέπων Ποσιδήιον αἷμα γενέθλης </l>
<l n="145">ἠερόθεν προκάρηνον ἀπόσπορον Ἐννοσιγαίου </l>
<l n="146">Πήγασος ὠκυπέτης ἀπεσείσατο Βελλεροφόντην. </l>
<l n="147">δεῦρό μοι εἰς ἀγέλην, λιγυηχέες ἧχι νομῆες </l>
<l n="148">καὶ βόες ἱμερόεντες, ἐφεδρήσσοντα δὲ ταύρῳ </l>
<l n="149">ὑψιφανῆ τελέσω σε βοοσσόον ἡνιοχῆα· </l>
<l n="150">σὸς γὰρ ἄναξ πολὺ μᾶλλον ἐπαινήσει σε δοκεύων, </l>
<l n="151">ταυροφυὴς Διόνυσος, ἐφήμενον ἰξύι ταύρου. </l>
<l n="152">νόσφι φόβου δρόμος οὗτος, ἐπεὶ καὶ θῆλυς ἐοῦσα </l>
<l n="153">παρθένος Εὐρώπη βοέων ἐπεβήσατο νώτων, </l>
<l n="154">χερσὶ κέρας κρατέουσα καὶ οὐ χατέουσα χαλινοῦ.“ <pb/> </l>
<l n="155" rend="indent(1)">ὣς φαμένη παρέπεισε, καὶ ἠέρα δύσατο δαίμων. </l>
<l n="156">καί τις ἀπὸ σκοπέλοιο κατέδραμε ταῦρος ἀλήτης </l>
<l n="157">ἀπροϊδής, καὶ γλῶσσαν, ἑῆς ἐπιμάρτυρα δίψης, </l>
<l n="158">χείλεσιν οἰγομένοισι προΐσχανεν ἀνθερεῶνος, </l>
<l n="159">καὶ πίεν· ἀμφὶ δὲ κοῦρον, ἅπερ παρεόντα νομῆα, </l>
<l n="160">ἵστατο γινώσκοντι πανείκελος· οὐδὲ μετώπου </l>
<l n="161">λοξὸν ἑὸν κέρας εἶχεν· ἀμαιμακέτοιο δὲ ταύρου </l>
<l n="162">πυκνὸν ἐρευγομένοιο ποτὸν πολυχανδέι λαιμῷ </l>
<l n="163">ἡβητὴν ἐδίηνε κατάρρυτος ἰκμὰς ἐέρσης, </l>
<l n="164">ἐσσομένων ἅτε μάντις, ὅτι χθονίῳ βόες ὁλκῷ </l>
<l n="165">ἀμφὶ μιῇ μογέοντες ἀτέρμονι κυκλάδι νύσσῃ </l>
<l n="166">ὕδασιν ἀμπελόεσσαν ἐπαρδεύουσιν ὀπώρην. </l>
<l n="167">καὶ θρασὺς ἵστατο κοῦρος ὑπὲρ βοέοιο μετώπου </l>
<l n="168">ἀμφαφόων ἐπίκυρτον ἀταρβέι χειρὶ κεραίην· </l>
<l n="169">καὶ βοὸς ὑλονόμοιο τεθηγμένος ἡδέι κέντρῳ </l>
<l n="170">ἤθελεν ἄζυγα ταῦρον ὀρίδρομον ἡνιοχεύειν. </l>
<l n="171">δρεψάμενος δὲ πέτηλα βαθυσχοίνῳ παρὰ ποίῃ </l>
<l n="172">ψευδαλέην χλοεροῖσι λύγοις ἔπλεξεν ἱμάσθλην </l>
<l n="173">μόσχοις ὀξυτέροισι, πολυστρέπτῳ δὲ κορύμβῳ </l>
<l n="174">γνάμψας ἀγκύλα κύκλα τύπον ποίησε χαλινοῦ· </l>
<l n="175">καὶ δροσεροῖς πετάλοισι δέμας διεκόσμεε ταύρου, </l>
<l n="176">καὶ ῥόδα φοινίσσοντα πέριξ ἐπεδήσατο νώτῳ, </l>
<l n="177">καὶ κρίνα καὶ νάρκισσον ἐπῃώρησε μετώπῳ, </l>
<l n="178">αὐχένι πορφύρουσαν ἐπικρεμάσας ἀνεμώνην· </l>
<l n="179">καὶ διδύμην ἑκάτερθε κατεχρύσωσε κεραίην <pb/> </l>
<l n="180">χερσὶ βαθυνομέναις ξανθόχροα πηλὸν ἀφύσσων </l>
<l n="181">γείτονος ἐκ ποταμοῖο. καὶ αἰόλον ὑψόθι νώτου </l>
<l n="182">δέρμα περιστορέσας ῥαχίης ἐπεβήσατο ταύρου· </l>
<l n="183">καὶ βοέαις πλευρῇσι νόθην μάστιγα τιταίνων, </l>
<l n="184">εὐχαίτην ἅτε πῶλον, ἑὸν μάστιζε φορῆα. </l>
<l n="185" rend="indent(1)">καὶ θρασὺς ἠύτησεν ἔπος ταυρώπιδι Μήνῃ· </l>
<l n="186" rend="indent(1)">„εἶξον ἐμοί, κερόεσσα βοῶν ἐλάτειρα Σελήνη· </l>
<l n="187">ἄμφω γὰρ κερόεις γενόμην καὶ ταῦρον ἐλαύνω.“ </l>
<l n="188" rend="indent(1)">τοῖον ἐπαυχήσας ἔπος ἴαχε κυκλάδι Μήνῃ. </l>
<l n="189">καὶ φθονερῆς σκοπίαζε δι' ἠέρος ὄμμα Σελήνης </l>
<l n="190">Ἄμπελον ἀνδροφόνῳ πεφορημένον ἅρπαγι ταύρῳ, </l>
<l n="191">καί οἱ πέμπε μύωπα βοοσσόον· αὐτὰρ ὁ πικρῷ </l>
<l n="192">ἄστατα φοιτητῆρι δέμας κεχαραγμένος οἴστρῳ </l>
<l n="193">δύσβατον ἀμφὶ τένοντα κατέτρεχεν εἴκελος ἵππῳ. </l>
<l n="194" rend="indent(1)">καὶ νέος ἄζυγα ταῦρον ἰδὼν λυσσώδεϊ κέντρῳ </l>
<l n="195">ἴχνος ἀερσιλόφοισιν ἐπιρρήσσοντα κολώναις, </l>
<l n="196">ταρβαλέος πρὸ μόροιο γοήμονι λίσσετο φωνῇ· </l>
<l n="197" rend="indent(1)">„σήμερον ἵστασο, ταῦρε, καὶ αὔριον ὠκὺς ὁδεύσεις· </l>
<l n="198">μή με κατακτείνειας ἐρημάδος ὑψόθι πέτρης, </l>
<l n="199">πότμον ἐμὸν νήπυστον ὅπως μὴ Βάκχος ἀκούσῃ. </l>
<l n="200">μὴ κοτέῃς, ὅτι, ταῦρε, τεὴν χρύσωσα κεραίην· </l>
<l n="201">μὴ φθονέσῃς, ὅτι Βάκχος ἐμὴν φιλότητα φυλάσσει. </l>
<l n="202">εἰ δὲ κατακτείνεις με καὶ οὐκ ἀλέγεις Διονύσου, <pb/> </l>
<l n="203">οὐδέ τις οἶκτος ἔχει σε γοήμονος ἡνιοχῆος, </l>
<l n="204">ὅττι νέος γενόμην, ὅτι καὶ φίλος εἰμὶ Λυαίου, </l>
<l n="205">εἰς Σατύρους με κόμιζε καὶ αὐτόθι, ταῦρε, δαμάσσεις, </l>
<l n="206">ὄφρα τύχω μετὰ πότμον ἐρικλαύτοιο κονίης· </l>
<l n="207">ναί, λίτομαι, φίλε ταῦρε· παραιφασίην δὲ νοήσω, </l>
<l n="208">πότμον ἐμὸν στενάχοντος ἀδακρύτου Διονύσου. </l>
<l n="209">εἰ τεὸν ἡνιοχῆα κερασφόρον † ἡνιοχεύεις </l>
<l n="210">εἴκελον εἶδος ἔχοντα τεῇ ταυρώπιδι μορφῇ, </l>
<l n="211">γίνεο φωνήεις καὶ ἐμὸν μόρον εἰπὲ Λυαίῳ· </l>
<l n="212">ταῦρε, τεῆς Δήμητρος ἀνάρσιε καὶ Διονύσου, </l>
<l n="213">ἀχνυμένου Βρομίοιο συνάχνυται ὄμπνια Δηώ.“ </l>
<l n="214" rend="indent(1)">τοῖον ἔπος ῥοδόεις νέος ἔννεπεν Ἄιδι γείτων </l>
<l n="215">δύσμορος· ἀΐσσων δὲ ποδῶν διδυμάονι χηλῇ </l>
<l n="216">οὔρεος ἄκρα κάρηνα δυσέμβατα λυσσαλέος βοῦς </l>
<l n="217">ἡβητὴν προκάρηνον ἑῶν ἀπεσείσατο νώτων· </l>
<l n="218">ἤριπε δ' αὐτοκύλιστος· ἐπ' ἀστραγάλου δὲ πεσόντος </l>
<l n="219">λεπτὸν ὑποτρίζων ἐδιχάζετο δόχμιος αὐχήν· </l>
<l n="220">καί μιν ὑπὲρ δαπέδοιο παλινδίνητον ἑλίξας </l>
<l n="221">θηγαλέῃ γλωχῖνι κατεπρήνιξε κεραίης. </l>
<l n="222">καὶ νέκυς ἦν ἀκάρηνος· ἀτυμβεύτοιο δὲ νεκροῦ </l>
<l n="223">λευκὸν ἐρευθιόωντι δέμας φοινίσσετο λύθρῳ. <pb/> </l>
<l n="224" rend="indent(1)">καί τις ἰδὼν Σατύρων κεκονιμένον ὑψόθι γαίης </l>
<l n="225">Ἄμπελον ἱμερόεντα δυσάγγελος ἤλυθε Βάκχῳ. </l>
<l n="226">καὶ θεὸς εἰσαΐων ταχὺς ἔδραμεν εἴκελος αὔραις· </l>
<l n="227">οὐ τόσον Ἡρακλέης δρόμον ἤνυεν, ὁππότε Νύμφαι </l>
<l n="228">ἁβρὸν Ὕλαν φθονεροῖσι κατεκρύψαντο ῥεέθροις </l>
<l n="229">νυμφίον ἰκμαλέῃ πεφυλαγμένον ἅρπαγι κούρῃ, </l>
<l n="230">ὡς τότε Βάκχος ὄρουσεν ὀρίδρομος· ἐν δὲ κονίῃ </l>
<l n="231">κείμενον ἔστενε κοῦρον ἅτε ζώοντα δοκεύων. </l>
<l n="232">καί μιν ἀνεχλαίνωσε τὸν ἄπνοον, ὑψόθεν ὤμου </l>
<l n="233">νεβρίδα καὶ ψυχροῖσιν ἐπὶ στέρνοισι καθάψας, </l>
<l n="234">καὶ νέκυός περ ἐόντος ἐδήσατο ταρσὰ κοθόρνοις· </l>
<l n="235">καὶ ῥόδα καὶ κρίνα πάσσε κατὰ χροός, ἀμφὶ δὲ χαίταις, </l>
<l n="236">οἷα μινυνθαδίοιο δεδουπότος ὀξέι κέντρῳ, </l>
<l n="237">ἄνθος ἀνῃώρησε ταχυφθιμένης ἀνεμώνης· </l>
<l n="238">καὶ παλάμῃ πόρε θύρσον, ἑῷ δέ μιν ἔσκεπε πέπλῳ </l>
<l n="239">πορφυρέῳ· καὶ δῶρον ἀκερσικόμοιο καρήνου </l>
<l n="240">πλοχμὸν ἕνα τμήξας ἐπεθήκατο μάρτυρι νεκρῷ </l>
<l n="241">λοίσθιον· ἀμβροσίην δὲ λαβὼν παρὰ μητέρι Ῥείῃ </l>
<l n="242">ὠτειλαῖς ἐπέχευεν, ὅθεν νέος εἶδος ἀμείψας </l>
<l n="243">ἀμβροσίην εὔοδμον ἑῇ μετέθηκεν ὀπώρῃ. </l>
<l n="244">καὶ νέκυος χαρίεντος ὑπὲρ δαπέδοιο ταθέντος </l>
<l n="245">οὐ χλόος ἀμφεχύθη ῥοδόεν δέμας· ὠκυμόρου δὲ ... </l>
<l n="246">καὶ πλόκαμοι χαρίεντες ἐρωτοτόκοιο καρήνου </l>
<l n="247">αὔραις φειδομένῃσιν ἐπαιθύσσοντο προσώπῳ· <pb/> </l>
<l n="248">ἦν δέ τις ἱμερόεις κεκονιμένος. ἀμφὶ δὲ νεκρῷ </l>
<l n="249">Σιληνοὶ στενάχιζον, ἐπωδύροντο δὲ Βάκχοι. </l>
<l n="250">οὐδέ ἑ κάλλος ἔλειπε, καὶ εἰ θάνεν· ὡς Σάτυρος δὲ </l>
<l n="251">κεῖτο νέκυς γελόωντι πανείκελος, οἷά περ αἰεὶ </l>
<l n="252">χείλεσιν ἀφθόγγοισι χέων μελιηδέα φωνήν. </l>
<l n="253" rend="indent(1)">καὶ νέκυν εἰσορόων κινυρὴν ἀνενείκατο φωνὴν </l>
<l n="254">νηπενθὴς Διόνυσος, ἔχων ἀγέλαστον ὀπωπήν· </l>
<l n="255" rend="indent(1)">„Μοιράων πεσέτω φθονερὸν λίνον· ἦ ῥα καὶ αὐτοὶ </l>
<l n="256">ταῦροι ἐπ' ἠιθέοις ζηλήμονες ὥς περ ἀῆται; </l>
<l n="257">τίς Ζέφυρος μετὰ Φοῖβον ἐπέχραε καὶ Διονύσῳ; </l>
<l n="258">ὄλβιος ἔπλετο Φοῖβος Ἀτύμνιος· ἠιθέου γὰρ </l>
<l n="259">ἔλλαχεν οὔνομα τοῦτο· Θεραπναίου δὲ καὶ αὐτοῦ </l>
<l n="260">φάρμακον ἡβητῆρος ἐπώνυμον ἄνθος ἀείρει, </l>
<l n="261">αἴλινον ἐν πετάλοισιν ἐπιγράψας ὑακίνθου· </l>
<l n="262">ποῖον ἔχω πλοκάμοις καὶ ἐγὼ στέφος, ἢ τίνα πάλλω </l>
<l n="263">ἄνθεα φωνήεντα, παρήγορα παιδὸς ἀνίης; </l>
<l n="264">ἀλλὰ τεοῦ θανάτου τιμήορος εἰς φόνον ἕλκων <pb/> </l>
<l n="265">ἄξομαι εἰς σέο τύμβον, ἀώριε, ταῦρον ἀλήτην. </l>
<l n="266">οὐ μὲν ἐγὼ βουπλῆγι τεὸν κτείνοιμι φονῆα, </l>
<l n="267">ὄφρα λάχῃ μόρον ἶσον ἀρασσομένοιο μετώπου </l>
<l n="268">ταύροις σφαζομένοισιν, ἀναρρήξαιμι δὲ πικροῦ </l>
<l n="269">ταύρου γαστέρα πᾶσαν ἐμῆς γλωχῖνι κεραίης, </l>
<l n="270">ὅττι τανυκραίρῳ σε κατεπρήνιξεν ἀκωκῇ. </l>
<l n="271">ὄλβιος Ἐννοσίγαιος, ἐπεί τινα γείτονα πάτρης </l>
<l n="272">παιδὸς ἐμοῦ Φρύγα κοῦρον ἐφίλατο, τὸν δὲ κομίζων </l>
<l n="273">χρύσεον εἰς Διὸς οἶκον ἀνήγαγεν ἀστὸν Ὀλύμπου, </l>
<l n="274">καί οἱ, ὅτε σπεύδεσκεν ἐς ἱπποσύνην Ἀφροδίτης, </l>
<l n="275">ὤπασεν ἄβροχον ἅρμα γαμοστόλον Ἱπποδαμείης. </l>
<l n="276">μοῦνος ἐγὼ νέον ἔσχον ἀώριον· ἱμερόεις γὰρ </l>
<l n="277">Ἄμπελος οὐ γάμον εἶδε βιοσσόον, οὐδ' ἐπὶ παστῷ </l>
<l n="278">νυμφιδίην νέος οὗτος ἐμὴν ἔζευξεν ἀπήνην, </l>
<l n="279">ἀλλὰ θανὼν λίπε πένθος ἀπενθήτῳ Διονύσῳ. </l>
<l n="280">οὔ πώ μοι, φίλε κοῦρε, τεὸν στόμα κάλλιπε Πειθώ, </l>
<l n="281">ἀλλὰ σέθεν φθιμένοιο καὶ ἄπνοα χείλεα ναίει· </l>
<l n="282">καὶ νέκυός περ ἐόντος ἔτι στίλβουσι παρειαί, </l>
<l n="283">ὀφθαλμοὶ γελόωσι καὶ εἰσέτι, διχθαδίης δὲ </l>
<l n="284">εἰσέτι σῆς παλάμης χιονώδεές εἰσιν ἀγοστοί, </l>
<l n="285">σοὺς δ' ἐρατοὺς πλοκάμους λιγυροὶ δονέουσιν ἀῆται· </l>
<l n="286">οὐ ῥόδα σῶν μελέων θανατηφόρος ἔσβεσεν αὔρη, </l>
<l n="287">ἀλλ' ἔτι σοι τάδε πάντα φυλάσσεται. ὤμοι Ἐρώτων, </l>
<l n="288">τί χρέος ἦν, ἵνα ταῦρον ἀμείλιχον ἡνιοχεύσῃς; </l>
<l n="289">εἴ σε διεπτοίησεν ἀελλοπόδων πόθος ἵππων, </l>
<l n="290">τίπτε μοι οὐκ ἀγόρευες, ὅπως ἀπὸ γείτονος Ἴδης <pb/> </l>
<l n="291">ἐνθάδε δίφρον ἄγοιμι καὶ ἀρχαίης ἀπὸ φάτνης </l>
<l n="292">Τρώιον εἰς σὲ κόμιζον ἐπουρανίων γένος ἵππων </l>
<l n="293">πατρίδα συλήσας Γανυμήδεος, ὃν τρέφεν Ἴδη </l>
<l n="294">σοὶ δέμας ἶσον ἔχοντα, τὸν ἀνδροφόνων ἀπὸ ταύρων </l>
<l n="295">φειδομένοις ὀνύχεσσιν ἐκούφισεν ὑψιπέτης Ζεύς· </l>
<l n="296">εἰ ἐτεὸν μενέαινες ἐν οὔρεσι θῆρας ἐναίρειν, </l>
<l n="297">τίπτε μοι οὐ κατέλεξας, ὅτι χρέος ἔπλετο δίφρου; </l>
<l n="298">καί κεν ἐμῆς ἤλαυνες ἀπήμονα κύκλον ἀπήνης, </l>
<l n="299">καί κεν ἐμῆς ἄψαυστα δεδεγμένος ἡνία Ῥείης </l>
<l n="300">μειλιχίων ἀδόνητος ἐμάστιες ἅρμα λεόντων. </l>
<l n="301">οὐκέτι σὺν Σατύροισιν ἐποίνιον ὕμνον ἀείδεις, </l>
<l n="302">οὐκέτι Βασσαρίδεσσι φιλοκροτάλοισι κελεύεις, </l>
<l n="303">οὐκέτι θηρεύοντι συναγρώσσεις Διονύσῳ. </l>
<l n="304">ὤμοι, ὅτ' οὐκ Ἀίδης πέλεν ἤπιος, οὐδ' ἐπὶ νεκρῷ </l>
<l n="305">δέχνυται ἀγλαὰ δῶρα βαθυπλούτοιο μετάλλου, </l>
<l n="306">Ἄμπελον ὄφρα θανόντα πάλιν ζώοντα τελέσσω· </l>
<l n="307">ὤμοι, ὅτ' οὐκ Ἀίδης ποτὲ πείθεται· ἢν δ' ἐθελήσῃ, </l>
<l n="308">ὄλβον ὅλον στίλβοντα χαρίζομαι Ἠριδανοῖο </l>
<l n="309">δένδρεα συλήσας ποταμήια, μαρμαρέην δὲ </l>
<l n="310">ἄξομαι ἀστράπτουσαν Ἐρυθραίην λίθον Ἰνδῶν </l>
<l n="311">ἀφνειῆς τ' Ἀλύβης ὅλον ἄργυρον, ἀντὶ δὲ νεκροῦ </l>
<l n="312">παιδὸς ἐμοῦ χρύσειον ὅλον Πακτωλὸν ὀπάσσω.“ <pb/> </l>
<l n="313" rend="indent(1)">ὣς εἰπὼν στενάχιζε νέκυν γλυκύν· ἐν δὲ κονίῃ </l>
<l n="314">κείμενον εἰσορόων πάλιν ἴαχε πενθάδι φωνῇ· </l>
<l n="315" rend="indent(1)">„Ζεῦ πάτερ, εἰ φιλέεις με, καὶ εἰ πόνον οἶδας ἐρώτων, </l>
<l n="316">Ἄμπελον αὐδήεντα τίθει πάλιν εἰς μίαν ὥρην, </l>
<l n="317">ὑστάτιον καὶ μοῦνον ὅπως ἕνα μῦθον ἐνίψῃ· </l>
<l n="318">’τί στενάχεις, Διόνυσε, τὸν οὐ στοναχῇσιν ἐγείρεις; </l>
<l n="319">οὔατά μοι παρέασι, καὶ οὐ βοόωντος ἀκούω, </l>
<l n="320">ὄμματά μοι παρέασι, καὶ οὐ στενάχοντα δοκεύω· </l>
<l n="321">νηπενθὴς Διόνυσος, ἐμοὶ μὴ δάκρυα λείβῃς, </l>
<l n="322">ἀλλὰ τεὸν λίπε πένθος, ἐπεὶ φονίῃ παρὰ πηγῇ </l>
<l n="323">Νηιάδες στενάχουσι καὶ οὐ Νάρκισσος ἀκούει, </l>
<l n="324">Ἡλιάδων Φαέθων κινυρὴν οὐκ οἶδεν ἀνίην.’ </l>
<l n="325">ὤμοι, ὅτ' οὔ με φύτευσε πατὴρ βροτόν, ὄφρα κεν εἴην </l>
<l n="326">σύννομος ἠιθέῳ καὶ ἐν Ἄιδι, μηδ' ἐνὶ Λήθῃ </l>
<l n="327">Ἄμπελον ἱμερόεντα δεδουπότα μοῦνον ἐάσσω. </l>
<l n="328">εἰς πόθον ἠιθέοιο μακάρτερός ἐστιν Ἀπόλλων </l>
<l n="329">οὔνομα παιδὸς ἔχων πεφιλημένον· αἴθε καὶ αὐτὸς </l>
<l n="330">εἴην Ἀμπελόεις, Ὑακίνθιος ὥς περ Ἀπόλλων. </l>
<l n="331">ὑπνώεις τέο μέχρι, καὶ οὐκέτι, κοῦρε, χορεύεις; </l>
<l n="332">εἰς προχοὰς ποταμοῖο τί σήμερον οὐκέτι βαίνεις </l>
<l n="333">κάλπιν ἔχων εὔυδρον; ὀρεσσαύλῳ δ' ἐνὶ λόχμῃ <pb/> </l>
<l n="334">ἠθάδος ὀρχηθμοῖο τεὴ πάλιν ἤλυθεν ὥρη. </l>
<l n="335">εἰ κοτέεις, φίλε κοῦρε, ποθοβλήτῳ Διονύσῳ, </l>
<l n="336">φθέγγεο Σιληνοῖσιν, ὅπως σέο μῦθον ἀκούσω. </l>
<l n="337">εἴ σε λέων ἐδάμασσεν, ἐγὼ ξύμπαντας ὀλέσσω, </l>
<l n="338">πάντας, ὅσους Τμώλοιο φέρει λέπας, οὐδὲ λεόντων </l>
<l n="339">Ῥείης ἡμετέρης ποτὲ φείσομαι, ἀλλὰ δαμάσσω, </l>
<l n="340">εἰ βλοσυραῖς γενύεσσι τεοὶ γεγάασι φονῆες· </l>
<l n="341">πόρδαλις εἰ πρήνιξε τεὸν δέμας, ἄνθος Ἐρώτων, </l>
<l n="342">οὐκέτι πορδαλίων δέμας αἰόλον ἡνιοχεύσω· </l>
<l n="343">ἄλλοι θῆρες ἔασιν, ὅλης δ' ἐπιήρανος ἄγρης </l>
<l n="344">Ἄρτεμις ἐξ ἐλάφων κεραελκέα δίφρον ἐλαύνει· </l>
<l n="345">νεβρίδα πέπλον ἔχων ἐποχήσομαι ἅρματι νεβρῶν· </l>
<l n="346">εἴ σε σύες κατέπεφνον ἀναιδέες, εἰν ἑνὶ μάρψας </l>
<l n="347">πάντας ἐγὼ κτείνοιμι, καὶ οὐχ ἕνα μοῦνον ἐάσσω </l>
<l n="348">κάπρον ἔτι ζώοντα λελειμμένον Ἰοχεαίρῃ· </l>
<l n="349">εἰ δέ σε ταῦρος ἔπεφνεν ἀτάσθαλος, ὀξέι θύρσῳ </l>
<l n="350">ταυρείην προθέλυμνον ἀιστώσαιμι γενέθλην.“ </l>
<l n="351" rend="indent(1)">ὣς ὁ μὲν ἐστενάχιζεν. Ἔρως δέ οἱ ἐγγύθεν ἔστη </l>
<l n="352">Σιληνοῦ λασίοιο φέρων κεραελκέα μορφήν, </l>
<l n="353">θύρσον ἔχων, καὶ στικτὸν ἐπὶ χροῒ δέρμα καθάψας </l>
<l n="354">γηροκόμῳ νάρθηκι δέμας στηρίζετο βάκτρῳ· </l>
<l n="355">καὶ Βρομίῳ γοόωντι παρήγορον ἴαχε φωνήν· <pb/> </l>
<l n="356" rend="indent(1)">„ἄλλῳ λῦσον ἔρωτι τεῶν σπινθῆρας ἐρώτων </l>
<l n="357">εἰς νέον ἡβητῆρα μετάτροπον οἶστρον ἀμείψας, </l>
<l n="358">λησάμενος φθιμένοιο· παλαιοτέροιο γὰρ αἰεὶ </l>
<l n="359">φάρμακόν ἐστιν ἔρωτος ἔρως νέος· οὐ γὰρ ὀλέσσαι </l>
<l n="360">ὁ χρόνος οἶδεν ἔρωτα, καὶ εἰ μάθε πάντα καλύπτειν. </l>
<l n="361">εἰ δὲ τεῆς ἐθέλεις ὀδυνήφατον ἄλκαρ ἀνίης, </l>
<l n="362">φέρτερον ἄμφεπε παῖδα· πόθος πόθον οἶδε μαραίνειν. </l>
<l n="363">καὶ Ζέφυρον κλονέεσκε Λάκων νέος· ἀλλὰ θανόντος </l>
<l n="364">ἡβητὴν Κυπάρισσον ἰδὼν ἐρατεινὸς ἀήτης </l>
<l n="365">εὗρεν Ἀμυκλαίοιο παραιφασίην Ὑακίνθου. </l>
<l n="366">ἢν ἐθέλῃς, ἐρέεινε φυτηκόμον· ἐν δαπέδῳ γὰρ </l>
<l n="367">κείμενον ἀθρήσας κεκονιμένον ἄνθος ἀροτρεὺς </l>
<l n="368">φάρμακον ὀλλυμένοιο νεώτερον ἄλλο φυτεύει. </l>
<l n="369">κλῦθι, παλαιγενέων μερόπων ἵνα μῦθον ἐνίψω· </l>
<l n="370">ἁβρὸς ἕην ποτὲ κοῦρος, ὑπέρτερος ἥλικος ἥβης, </l>
<l n="371">Μαιάνδρου παρὰ χεῦμα πολυσχιδέος ποταμοῖο, </l>
<l n="372">εἴδεϊ λεπταλέῳ ταναὸς πόδας, ὀξὺς ἐθείρας, </l>
<l n="373">ἰθυτενής, ἀνίουλος· ἐπ' ἀμφοτέραις δὲ παρειαῖς </l>
<l n="374">αὐτοφυὴς Χάρις ἦεν ἐπισκαίρουσα προσώπου </l>
<l n="375">ὄμμασιν αἰδομένοισιν, ἀπὸ βλεφάρων δέ οἱ αἰεὶ </l>
<l n="376">κάλλος ὀιστεύοντος ἑκηβόλος ἔρρεεν αἴγλη· <pb/> </l>
<l n="377">καὶ δέμας εἶχε γάλακτι πανείκελον, ἀμφὶ δὲ λευκῷ </l>
<l n="378">ἀκροφανὲς πόρφυρε ῥόδον διδυμόχροϊ ταρσῷ. </l>
<l n="379">τὸν Κάλαμον καλέεσκε πατὴρ φίλος, ὃς διὰ γαίης </l>
<l n="380">νειόθι κυμαίνων σκολιὸν ῥόον εἰς φάος ἕλκων, </l>
<l n="381">ἑρπύζων ἀίδηλος ὑπὸ χθόνα λοξὸς ὁδίτης, </l>
<l n="382">ὀξὺς ἀναθρῴσκων ὑπερίσχεται αὐχένα γαίης, </l>
<l n="383">ἐνδόμυχος Μαίανδρος ἄγων ὑποκόλπιον ὕδωρ. </l>
<l n="384">τοῖος ἔην ἐρόεις Κάλαμος ταχύς. ἠιθέῳ δὲ </l>
<l n="385">ἱμερτῷ ῥοδόπηχυς ὁμήλικι τέρπετο Καρπῷ, </l>
<l n="386">ὃς τόσον ἔλλαχε κάλλος, ὃ μὴ βροτὸς ἔλλαχεν ἀνήρ· </l>
<l n="387">εἰ γὰρ ἔην νέος οὗτος ἐπὶ προτέρων ποτὲ φωτῶν, </l>
<l n="388">καί κεν ἐυσμήριγγος ἐγίνετο νυμφίος Ἠοῦς, </l>
<l n="389">φέρτερον εἶδος ἔχων, ῥοδέῳ χροῒ μοῦνος ἐλέγξας </l>
<l n="390">ἀγλαΐην Κεφάλοιο καὶ Ὠρίωνος ὀπωπήν· </l>
<l n="391">οὐδέ κεν εὐκάρπῳ παλάμῃ πηχύνατο Δηὼ </l>
<l n="392">νυμφίον Ἰασίωνα, καὶ Ἐνδυμίωνα Σελήνη· </l>
<l n="393">ἀλλὰ νέος τάχα κεῖνος ἀρείονος εἵνεκα μορφῆς </l>
<l n="394">εἷς πόσις ἀμφοτέρων νυμφεύσατο λέκτρα θεάων, </l>
<l n="395">Δηοῦς ξανθοκόμου μεθέπων πολυλήιον εὐνήν, </l>
<l n="396">καὶ ξυνὴν ὁμόλεκτρον ἔχων ζηλήμονα Μήνην. </l>
<l n="397">τοῖος ἔην ἐρόεις Καλάμῳ φίλος, ἄνθος Ἐρώτων, </l>
<l n="398">κάλλος ἔχων· ἄμφω δὲ συνήλικες ὑψόθεν ὄχθης </l>
<l n="399">γείτονος ἑψιόωντο πολυγνάμπτου ποταμοῖο. <pb/> </l>
<l n="400">τοῖσι μὲν ἔσκε δίαυλος ἕλιξ δρόμος, ἀμφοτέροις δὲ </l>
<l n="401">ἦεν ἔρις· Κάλαμος μὲν ἐπέτρεχεν εἴκελος αὔραις, </l>
<l n="402">καὶ πτελέην βαλβῖδα φέρων καὶ νύσσαν ἐλαίην </l>
<l n="403">ἠιόνας ποταμοῖο διέδραμεν ἄκρον ἀπ' ἄκρου ... </l>
<l n="404">καὶ Κάλαμος ταχύγουνος ἑκούσιος ἤριπε γαίῃ, </l>
<l n="405">καὶ Καρπῷ χαρίεντι θελήμονα κάλλιπε νίκην. </l>
<l n="406">παιδὶ δὲ λουομένῳ συνελούετο κοῦρος ἀθύρων· </l>
<l n="407">καὶ πάλιν εἴκελον ἄλλον ἐν ὕδασιν εἶχον ἀγῶνα· </l>
<l n="408">καὶ βραδὺς ἐν προχοῇσιν ἐνήχετο Καρπὸν ἐάσσας </l>
<l n="409">πρόσθε μολεῖν, ἵνα χερσὶν ὀπίστερος οἴδματα τέμνων </l>
<l n="410">Καρποῦ νηχομένοιο παρὰ σφυρὰ δεύτερος ἔλθῃ </l>
<l n="411">ἠιθέου προθέοντος ἐλεύθερα νῶτα δοκεύων. </l>
<l n="412">καὶ διερῆς βαλβῖδος ἔην δρόμος· ἤρισαν ἄμφω, </l>
<l n="413">τίς τίνα νικήσειεν, ὅπως παλινόστιμος ἔλθῃ </l>
<l n="414">ὄχθης ἀμφοτέρης διδυμάονα νύσσαν ἀμείβων </l>
<l n="415">γαῖαν ἐς ἀντιπέραιαν ἐρεσσομένων παλαμάων· </l>
<l n="416">καὶ προχοὴν ὁδὸν εἶχεν· ἀεὶ δέ οἱ ἐγγὺς ἱκάνων </l>
<l n="417">κοῦρος ἐπειγομένης παλάμης πεφιδημένος ὁρμῆς </l>
<l n="418">νηχομένων σκοπίαζε ῥοδόχροα δάκτυλα χειρῶν· </l>
<l n="419">καὶ Κάλαμος προκέλευθος ἑὴν ἀνεσείρασεν ὁρμήν, </l>
<l n="420">ἠιθέῳ δ' ὑπόειξε· καὶ ἔδραμε χεῖρας ἐρέσσων </l>
<l n="421">κοῦρος ἀελλήεις, ὑπὲρ οἴδματος αὐχένα τείνων· <pb/> </l>
<l n="422">καί νύ κεν ἐκ ῥοθίων ἐπεβήσατο Καρπὸς ἀρούρης, </l>
<l n="423">καὶ μετὰ χερσαίην ποταμηίδα δύσατο νίκην, </l>
<l n="424">ἀλλά μιν ἀντικέλευθος ἀνεστυφέλιξεν ἀήτης </l>
<l n="425">καὶ γλυκὺν ἔκτανε κοῦρον ἀμείλιχος· ἠιθέου γὰρ </l>
<l n="426">οἰγομένῳ νήριθμον ὕδωρ ἐπεσύρετο λαιμῷ. </l>
<l n="427">καὶ Κάλαμος φθονεροῖο φυγὼν ἀνέμοιο θυέλλας </l>
<l n="428">ἔκτοθεν ἡβητῆρος ἐδύσατο γείτονας ἀκτάς· </l>
<l n="429">καὶ φίλον οὐ παρεόντα καὶ οὐκ ἀίοντα νοήσας </l>
<l n="430">ἱμερόεν στενάχων κινυρῇ βρυχήσατο φωνῇ· </l>
<l n="431">’Νηιάδες, φθέγξασθε, τίς ἥρπασε Καρπὸν ἀήτης; </l>
<l n="432">ναί, λίτομαι, πυμάτην δότε μοι χάριν, ἔλθετε πηγὴν </l>
<l n="433">εἰς ἑτέρην, καὶ πατρὸς ἐμοῦ θανατηφόρον ὕδωρ </l>
<l n="434">φεύγετε, μηδὲ πίητε ῥόον Καρποῖο φονῆα. </l>
<l n="435">οὐ μὲν ἐμὸς γενέτης νέον ἔκτανεν· ἀλλὰ μεγαίρων </l>
<l n="436">καὶ Καλάμῳ μετὰ Φοῖβον ἀπώλεσε Καρπὸν ἀήτης, </l>
<l n="437">καὶ τάχα μιν ποθέων ζηλήμονι τύψεν ἀέλλῃ, </l>
<l n="438">ἠιθέῳ μετὰ δίσκον ἄγων ἀντίπνοον αὔρην. </l>
<l n="439">οὔ πω ἐμὸς προχοῇσι λελουμένος ἄνθορεν ἀστήρ, </l>
<l n="440">οὔ πω ἐμὸς σελάγιζεν Ἑωσφόρος· ἀλλὰ ῥεέθροις </l>
<l n="441">Καρποῦ δυομένοιο, τί μοι φάος εἰσέτι λεύσσειν; </l>
<l n="442">Νηιάδες, φθέγξασθε, τίς ἔσβεσε φέγγος Ἐρώτων; </l>
<l n="446">δηθύνεις ἔτι, κοῦρε; τί σοι τόσον εὔαδεν ὕδωρ; </l>
<l n="447">κρείσσονα μὴ φίλον εὗρες ἐν ὕδασι, τῷ παραμίμνων <pb/> </l>
<l n="448">δειλαίου Καλάμοιο πόθους ἔρριψας ἀήταις; </l>
<l n="449">εἰ μία Νηιάδων σε δυσίμερος ἥρπασε Νύμφη, </l>
<l n="450">ἔννεπε, καὶ πάσῃσι κορύσσομαι· εἰ δέ σε τέρπει </l>
<l n="451">γνωτῆς ἡμετέρης γαμίων ὑμέναιος Ἐρώτων, </l>
<l n="452">εἰπέ, καὶ ἐν προχοῇσιν ἐγὼ σέο παστὸν ἀνάψω. </l>
<l n="453" rend="indent(1)">Καρπέ, παραπλώεις με λελασμένος ἠθάδος ὄχθης; </l>
<l n="454">κάμνον ἐγὼ καλέων σε, καὶ οὐ βοόωντος ἀκούεις. </l>
<l n="455" rend="indent(1)">εἰ Νότος, εἰ θρασὺς Εὖρος ἐπέπνεεν, αὐτὸς ἀλάσθω </l>
<l n="456">νηλειὴς ἀχόρευτος, ἀτάσθαλος ἐχθρὸς Ἐρώτων· </l>
<l n="457">εἰ Βορέης σε δάμασσεν, ἐς Ὠρείθυιαν ἱκάνω. </l>
<l n="458">εἰ δέ σε κῦμα κάλυψε καὶ οὐκ ᾐδέσσατο μορφήν, </l>
<l n="459">καί σε πατὴρ ἐμὸς εἷλεν ἀφειδέι κύματος ὁλκῷ, </l>
<l n="460">ὕδασιν ἀνδροφόνοισιν ἑὸν καὶ παῖδα δεχέσθω, </l>
<l n="461">καὶ Κάλαμον κρύψειεν ὀλωλότος ἐγγύθι Καρποῦ. </l>
<l n="462">ἀλλὰ πεσὼν προκάρηνος, ὅπῃ θάνε Καρπὸς ἀλήτης, </l>
<l n="463">σβέσσω θερμὸν ἔρωτα πιὼν Ἀχερούσιον ὕδωρ.’ </l>
<l n="464">εἶπεν ἀναβλύζων βλεφάρων ῥόον· ἀμφὶ δὲ νεκρῷ </l>
<l n="465">κυανέην πλοκαμῖδα κατηφέι τάμνε σιδήρῳ, </l>
<l n="466">ἣν τρέφεν, ἣν κομέεσκε, καὶ ὤρεγε πενθάδα χαίτην </l>
<l n="467">Μαιάνδρῳ γενετῆρι, καὶ ὑστατίην φάτο φωνήν· </l>
<l n="468">’δέξο μετὰ πλοκάμους καὶ ἐμὸν δέμας· οὐ δύναμαι γὰρ <pb/> </l>
<l n="469">εἰς μίαν ἠριγένειαν ἰδεῖν φάος ἔκτοθι Καρποῦ· </l>
<l n="470">Καρπῷ καὶ Καλάμῳ βιοτὴ μία, καὶ λάχον ἄμφω </l>
<l n="471">εἴκελον οἶστρον Ἔρωτος ἐπὶ χθονός· ὑδατόεις δὲ </l>
<l n="472">εἷς μόρος ἀμφοτέροισι καὶ ἐν προχοῇσι γενέσθω. </l>
<l n="473">τεύξατε, Νηιάδες, ποταμηίδος ὑψόθεν ὄχθης </l>
<l n="474">ἄκριτον ἀμφοτέροισι κενήριον, ἀμφὶ δὲ τύμβῳ </l>
<l n="475">γράμμασι πενθαλέοισιν ἔπος κεχαραγμένον ἔστω· </l>
<l n="476">’Καρποῦ καὶ Καλάμοιο πέλω τάφος, οὓς πάρος ἄμφω </l>
<l n="477">ἀλλήλους ποθέοντας ἀμείλιχον ἔκτανεν ὕδωρ.’ </l>
<l n="443">καὶ Καλάμῳ δυσέρωτι, κασιγνήτῳ περ ἐόντι, </l>
<l n="444">βαιὸν ἕνα θνήσκοντι δαΐξατε βότρυν ἐθείρης, </l>
<l n="445">καὶ πλοκάμους ξύμπαντας ὀλωλότι κείρατε Καρπῷ.’ </l>
<l n="478">εἶπε, καὶ αὐτοκύλιστος ἐπωλίσθησε ῥεέθρῳ </l>
<l n="479">πατρὸς ἀναινομένοιο πιὼν παιδοκτόνον ὕδωρ. </l>
<l n="480">καὶ Κάλαμος καλάμοισιν ἐπώνυμον ὤπασε μορφὴν </l>
<l n="481">ἰσοφυῆ, καὶ Καρπὸς ἀέξετο καρπὸς ἀρούρης.“ </l>
<l n="482" rend="indent(1)">τοῖα παρηγορέων φιλίῳ μειλίξατο μύθῳ </l>
<l n="483">θοῦρος Ἔρως, γλυκὺ κέντρον ἐλαφρίζων Διονύσῳ. </l>
<l n="484" rend="indent(1)">καὶ κινυρῇ πολὺ μᾶλλον ἱμάσσετο θυμὸν ἀνίῃ </l>
<l n="485">ἠιθέου διὰ πότμον ἀώριον. —ἀσταθέος δὲ <pb/> </l>
<l n="486">θυγατέρες λυκάβαντος, ἀελλοπόδοιο τοκῆος, </l>
<l n="487">εἰς δόμον Ἠελίοιο ῥοδώπιδες ἤιον Ὧραι· </l>
<l n="488">ὧν ἡ μὲν νιφόεντι κατάσκιος ἀμφὶ προσώπῳ </l>
<l n="489">λεπταλέον πέμπουσα κελαινεφέος σέλας αἴγλης </l>
<l n="490">ψυχρὰ χαλαζήεντι συνήρμοσε ταρσὰ πεδίλῳ, </l>
<l n="491">καὶ διερῷ πλοκαμῖδας ἐπισφίγξασα καρήνῳ </l>
<l n="492">ὀμβροτόκῳ κρήδεμνον ἐπεσφήκωσε μετώπῳ, </l>
<l n="493">καὶ χλοερὸν στέφος εἶχε καρήατι, χιονέῃ δὲ </l>
<l n="494">στήθεα παχνήεντα κατέσκεπε λευκάδι μίτρῃ· </l>
<l n="495">ἡ δὲ χελιδονίων ἀνέμων τερψίμβροτον αὔρην </l>
<l n="496">ἔπτυε φυσιόωσα, φιλοζεφύρου δὲ καρήνου </l>
<l n="497">εἰαρινὴν δροσόεντι κόμην μιτρώσατο δεσμῷ, </l>
<l n="498">ἀνθεμόεν γελόωσα, διαιθύσσουσα δὲ πέπλου </l>
<l n="499">ὄρθριον οἰγομένοιο ῥόδου δολιχόσκιον ὀδμὴν </l>
<l n="500">διπλόον ἔπλεκε κῶμον Ἀδώνιδι καὶ Κυθερείῃ· </l>
<l n="501">ἄλλη ἅμα γνωτῇσι θαλυσιὰς ἔστιχεν Ὥρη, </l>
<l n="502">καὶ στάχυν ἀκροκόμοισι περιφρίσσοντα κορύμβοις </l>
<l n="503">δεξιτερῇ κούφιζε καὶ ὀξυτόμου γένυν ἅρπης </l>
<l n="504">ἄγγελον ἀμητοῖο, δέμας δ' ἐσφίγγετο κούρη </l>
<l n="505">ἀργενναῖς ὀθόνῃσιν, ἑλισσομένης δὲ χορείῃ <pb/> </l>
<l n="506">φαίνετο λεπταλέοιο δι' εἵματος ὄργια μηρῶν, </l>
<l n="507">καὶ νοτεροὺς ἱδρῶτας ἀνιεμένοιο προσώπου </l>
<l n="508">θερμοτέρῳ Φαέθοντι καθικμαίνοντο παρειαί· </l>
<l n="509">ἄλλη δ' εὐαρότοιο προηγήτειρα χορείης </l>
<l n="510">θαλλὸν ἐλαιήεντα λιπότριχι δήσατο κόρσῃ </l>
<l n="511">ἑπταπόρου ποταμοῖο διάβροχον ὕδασι Νείλου, </l>
<l n="512">καὶ ψεδνὴν μεθέπουσα μαραινομένην τρίχα κόρσης </l>
<l n="513">καρφαλέον δέμας εἶχεν, ἐπεὶ φθινοπωρὶς ἐοῦσα </l>
<l n="514">φυλλοχόοις ἀνέμοις ἀπεκείρατο δενδράδα χαίτην· </l>
<l n="515">οὔ πω γὰρ χρυσέων ἑλίκων πλεκτοῖσι κορύμβοις </l>
<l n="516">βότρυες ἀμπελόεντες ἐπέρρεον αὐχένι νύμφης, </l>
<l n="517">οὐδέ μιν οἰνωθεῖσα φιλακρήτῳ παρὰ ληνῷ </l>
<l n="518">πορφυρέης ἐμέθυσσε Μαρωνίδος ἰκμὰς ἐέρσης, </l>
<l n="519">οὐδὲ παλινδίνητος ἀνέδραμε κισσὸς ἀλήτης· </l>
<l n="520">ἀλλὰ τότε χρόνος ἦλθε μεμορμένος, οὗ χάριν αὐταὶ </l>
<l n="521">εἰς δόμον Ἠελίοιο συνήλυδες ἔδραμον Ὧραι. <pb/> </l>
</div>
<div type="Book" n="12">
<l n="t1"><label type="head">ΔΙΟΝΥΣΙΑΚΩΝ ΔΩΔΕΚΑΤΟΝ.</label> </l>
<l n="1" rend="indent(1)">Ὣς αἱ μὲν δυτικοῖο παρ' ὀφρύσιν Ὠκεανοῖο </l>
<l n="2">Ἠελίου γονόεντος ἐναυλίζοντο μελάθροις. </l>
<l n="3">τῇσι δὲ νισομένῃσι συνήντεεν Ἕσπερος ἀστὴρ </l>
<l n="4">θρῴσκων ἐκ μεγάροιο· διεσσυμένη δὲ καὶ αὐτὴ </l>
<l n="5">ἀρτιφανὴς ἀνέτελλε βοῶν ἐλάτειρα Σελήνη. </l>
<l n="6">αἱ δὲ φερεζώοιο παρ' ὄμμασιν ἡνιοχῆος </l>
<l n="7">κάρπιμον ἴχνος ἔκαμψαν. ὁ μὲν δρόμον ἄρτι τελέσσας </l>
<l n="8">ἠερόθεν νόστησε· πυριγλήνου δ' ἐλατῆρος </l>
<l n="9">Φωσφόρος αἰγλήεις τετράζυγος ἐγγύθι δίφρου </l>
<l n="10">θήκατο θερμὰ λέπαδνα καὶ ἀστερόεσσαν ἱμάσθλην, </l>
<l n="11">γείτονος Ὠκεανοῖο παρὰ προχοῇσι καθήρας </l>
<l n="12">μυδαλέων ἱδρῶτι πυριτρεφέων δέμας ἵππων· </l>
<l n="13">πῶλοι δ' αὐχενίας νοτερὰς δονέοντες ἐθείρας </l>
<l n="14">μαρμαρέοις ὀνύχεσσιν ἐπέκτυπον αἴθοπι φάτνῃ. </l>
<l n="15">θυγατέρες δὲ Χρόνοιο πέριξ φλογεροῖο θοώκου <pb/> </l>
<l n="16">ἱπτάμεναι στεφανηδὸν ἀτειρέος ἡνιοχῆος </l>
<l n="17">τέσσαρας ἠσπάζοντο δυώδεκα κυκλάδες Ὧραι, </l>
<l n="18">δμωίδες Ἠελίοιο, συνήλυδες αἴθοπι δίφρῳ, </l>
<l n="19">μυστιπόλοι λυκάβαντος ἀμοιβάδες· † οὐγϊω γὰρ </l>
<l n="20">αὐχένα δοῦλον ἔκαμψαν ὅλου νωμήτορι κόσμου. </l>
<l n="21" rend="indent(1)">καί οἱ ἀνηΰτησεν ἔπος † φθινοπωρίδος ὥρην </l>
<l n="22">μάρτυρον ἱκεσίης σχομένη φθινοπωρίδος ἅρπην· </l>
<l n="23" rend="indent(1)">„Ἠέλιε ζείδωρε, φυτηκόμε, κοίρανε καρπῶν, </l>
<l n="24">οἰνοτόκον πότε βότρυν ἀεξήσουσιν ἀλωαί; </l>
<l n="25">καὶ μακάρων τίνι τοῦτο γέρας μνηστεύεται Αἰών; </l>
<l n="26">ναί, λίτομαι, μὴ κρύπτε, κασιγνήτων ὅτι μούνη </l>
<l n="27">πασάων ἀγέραστος ἐγὼ πέλον· οὐ γὰρ ὀπώρην, </l>
<l n="28">οὐ στάχυν, οὐ λειμῶνα, καὶ οὐ Διὸς ὄμβρον ἀέξω.“ </l>
<l n="29" rend="indent(1)">ἔννεπεν· ἐσσομένης δὲ τιθηνήτειραν ὀπώρης </l>
<l n="30">Ἠέλιος θάρσυνε, καὶ ἀντιπόρῳ παρὰ τοίχῳ </l>
<l n="31">δάκτυλον ὀρθώσας ἐπεδείκνυε κυκλάδι κούρῃ </l>
<l n="32">κύρβιας Ἁρμονίης ἑτερόζυγας, αἷς ἔνι κεῖται </l>
<l n="33">εἰν ἑνὶ θέσφατα πάντα, τά περ πεπρωμένα κόσμῳ </l>
<l n="34">πρωτογόνοιο Φάνητος ἐπέγραφε μαντιπόλος χείρ, </l>
<l n="35">καὶ γραφίδων ποίκιλλεν ἐφάρμενον οἶκον ἑκάστῃ. <pb/> </l>
<l n="36">καί τινα μῦθον ἔειπε πυρὸς ταμίης Ὑπερίων· </l>
<l n="37" rend="indent(1)">„κύρβιδι μὲν τριτάτῃ, πόθεν ἔσσεται οἰνὰς ὀπώρη, </l>
<l n="38">γνώσεαι, ἧχι Λέων καὶ Παρθένος· ἐν δὲ τετάρτῃ, </l>
<l n="39">τίς σταφυλῆς σκηπτοῦχος, ὅπῃ γλυκὺ νέκταρ ἀφύσσων </l>
<l n="40">γραπτῇ χειρὶ κύπελλον ἀερτάζει Γανυμήδης.“ </l>
<l n="41" rend="indent(1)">τοῖα θεοῦ φαμένοιο, φιλάμπελος ἔτρεχε κούρη </l>
<l n="42">ὄμματα δινεύουσα, καὶ ὀμφαίῳ παρὰ τοίχῳ </l>
<l n="43">πρώτην κύρβιν ὄπωπεν ἀτέρμονος ἥλικα κόσμου </l>
<l n="44">εἰν ἑνὶ πάντα φέρουσαν, ὅσα σκηπτοῦχος Ὀφίων </l>
<l n="45">ἤνυσεν, ὅσσα τέλεσσε γέρων Κρόνος, ὁππότε τέμνων </l>
<l n="46">ἄρσενα πατρὸς ἄροτρα λεχώιον ἤροσεν ὕδωρ, </l>
<l n="47">σπείρων ἄσπορα νῶτα θυγατρογόνοιο θαλάσσης, </l>
<l n="48">ὅς ποτε λάινον υἷα κεχηνότι δέξατο λαιμῷ </l>
<l n="49">Ζηνὸς ψευδομένοιο νόθον δέμας εἰλαπινάζων· </l>
<l n="50">καὶ λίθος ἐνδομύχων τεκέων μαιώσατο φύτλην </l>
<l n="51">φόρτον ἀκοντίζων ἐγκύμονος ἀνθερεῶνος. </l>
<l n="52">ἀλλ' ὅτε μαρναμένοιο Διὸς πυριλαμπέα νίκην </l>
<l n="53">καὶ Κρονίου νιφετοῖο χαλαζήεσσαν ἐνυὼ </l>
<l n="54">ἀμφίπολος Φαέθοντος ἀελλόπος ἔδρακεν Ὥρη, </l>
<l n="55">γείτονα δέρκετο κύρβιν ἀμοιβαδίς· εἶχε δὲ κείνη, </l>
<l n="56">πῶς βροτέην ὤδινε γονὴν πίτυς, ἢ πόθεν ἄφνω </l>
<l n="57">δενδραίην γονόεσσαν ἀναπτύξασα λοχείην </l>
<l n="58">ἄσπορον αὐτοτέλεστον ἀνήρυγεν υἱέα πεύκη, <pb/> </l>
<l n="59">καὶ πόθεν ἄστεα πάντα κατέκλυσεν ὑέτιος Ζεὺς </l>
<l n="60">ἠλιβάτοις πελάγεσσιν ἄγων ὑψούμενον ὕδωρ, </l>
<l n="61">πῶς Νότος ἐκ Βορέαο καὶ ἐκ Λιβὸς Εὖρος ἱμάσσων </l>
<l n="62">λάρνακα Δευκαλίωνος ἀλήμονα, γείτονα Μήνης, </l>
<l n="63">εἰς πλόον ἠερόφοιτον ἐκούφισεν ἄμμορον ὅρμου. </l>
<l n="64">καὶ τριτάτην ὅτε κύρβιν ἐπέδραμεν εὔποδι ταρσῷ, </l>
<l n="65">μυστιπόλος λυκάβαντος ἕλιξ στηρίζετο κούρη, </l>
<l n="66">μόρσιμα παπταίνουσα πολύτροπα θέσφατα κόσμου, </l>
<l n="67">γράμματα φοινίσσοντα, σοφῇ κεχαραγμένα μίλτῳ, </l>
<l n="68">ὁππόσα ποικιλόμυθος ἐπέγραφεν ἀρχέγονος φρήν, </l>
<l n="69">τοῖα προθεσπίζοντα, καὶ ἐν πινάκεσσιν ἀνέγνω· </l>
<l n="70" rend="indent(1)">„Ἥρης βουκόλος Ἄργος ἐς ὄρνεον εἶδος ἀμείψει </l>
<l n="71">φαιδρὸν ἔχων † βλεφάρων τύπον †· ἀλλὰ καὶ αὐτὴ </l>
<l n="72">Ἁρπαλύκη μετὰ λέκτρον ἀλιτροβίων ὑμεναίων </l>
<l n="73">υἱέα δαιτρεύσασα θυγατρογάμῳ γενετῆρι </l>
<l n="74">ἠερίην πτερόεσσαν ἐρετμώσειε πορείην </l>
<l n="75">ὄρνις ἀελλήεσσα· καὶ ἱστοπόνος Φιλομήλη </l>
<l n="76">ἔσσεται αἰολόδειρος ὑποτρύζουσα χελιδών, </l>
<l n="77">μαρτυρίην βοόωσα λιπογλώσσοιο σιωπῆς, </l>
<l n="78">δαίδαλα φωνήεντα σοφῷ γράψασα χιτῶνι· </l>
<l n="79">καὶ Νιόβη Σιπύλοιο παρὰ σφυρὰ πέτρος ἐχέφρων <pb/> </l>
<l n="80">δάκρυσι λαϊνέοισιν ὀδυρομένη στίχα παίδων </l>
<l n="81">στήσεται οἰκτρὸν ἄγαλμα· καὶ ἔσσεται αὐτόθι γείτων </l>
<l n="82">Πυρρὸς ἐρωμανέων Φρύγιος λίθος, εἰσέτι Ῥείης </l>
<l n="83">οἶστρον ἔχων ἀθέμιστον ἀνυμφεύτων ὑμεναίων, </l>
<l n="84">Θίσβη δ' ὑγρὸν ὕδωρ καὶ Πύραμος, ἥλικες ἄμφω, </l>
<l n="85">ἀλλήλους ποθέοντες· ἐυστεφάνοιο δὲ κούρης </l>
<l n="86">Μίλακος ἱμείρων Κρόκος ἔσσεται ἄνθος Ἐρώτων· </l>
<l n="87">καὶ γαμίην μετὰ νύσσαν ἀελλοπόδων Ὑμεναίων </l>
<l n="88">καὶ Παφίης μετὰ μῆλα λεοντείην ἔτι μορφὴν </l>
<l n="89">Ἄρτεμις οἰστρήσειεν ἀμειβομένην Ἀταλάντην.“ </l>
<l n="90" rend="indent(1)">καὶ τὰ μὲν εἰν ἑνὶ πάντα παρέστιχεν ἄστατος Ὥρη, </l>
<l n="91">εἰσόκε χῶρον ἵκανεν, ὅπῃ πυρόεις Ὑπερίων </l>
<l n="92">σύμβολα μαντοσύνης ἀνεμώδεϊ πέφραδε κούρῃ, </l>
<l n="93">ἧχι Λέων ἐτέτυκτο σελασφόρος, ἧχι καὶ αὐτὴ </l>
<l n="94">Παρθένος ἀστερόεσσα νόθῃ ποικίλλετο μορφῇ </l>
<l n="95">οἴνοπα βότρυν ἔχουσα, θερειγενὲς ἄνθος ὀπώρης· </l>
<l n="96">κεῖθι Χρόνου θυγάτηρ πόδας εὔνασε, ταῦτα δ' ἀνέγνω· </l>
<l n="97" rend="indent(1)">„Κισσὸς ἀερσιπότης, ἐρόεις νέος, ἐς φυτὸν ἕρπων </l>
<l n="98">ἔσται κισσὸς ἕλιξ καὶ ἐν ἔρνεσιν· ἠιθέου δὲ </l>
<l n="99">ὄρθιος ἐκ Καλάμοιο δόναξ κυρτούμενος αὔραις </l>
<l n="100">λεπτὸν ἀεξιφύτοιο φανήσεται ἔρνος ἀρούρης, </l>
<l n="101">ἡμερίδων στήριγμα· καὶ εἰς φυτὸν εἶδος ἀμείψας </l>
<l n="102">Ἄμπελος ἀμπελόεντι χαρίζεται οὔνομα καρπῷ.“ </l>
<l n="103" rend="indent(1)">ἀλλ' ὅτε θέσφατα ταῦτα θαλυσιὰς ἔδρακε κούρη, </l>
<l n="104">δίζετο χῶρον ἐκεῖνον, ὅπῃ παρὰ γείτονι τοίχῳ <pb/> </l>
<l n="105">ποιητῷ κεχάρακτο τύπῳ Γανυμήδεος εἰκὼν </l>
<l n="106">ἰκμάδα νεκταρέην χρυσέῳ στάζουσα κυπέλλῳ, </l>
<l n="107">ἧχι χαρασσομένων ἐπέων τετράζυγος ὀμφή· </l>
<l n="108">κεῖθι θεὰ φιλόβοτρυς ἐκώμασεν, εὗρε δὲ νύμφη </l>
<l n="109">θέσφατα κισσοφόρῳ πεφυλαγμένα ταῦτα Λυαίῳ· </l>
<l n="110" rend="indent(1)">„Φοίβῳ Ζεὺς ἐπένευσεν ἔχειν μαντώδεα δάφνην, </l>
<l n="111">καὶ ῥόδα φοινίσσοντα ῥοδόχροϊ Κυπρογενείῃ, </l>
<l n="112">γλαυκὸν Ἀθηναίῃ γλαυκώπιδι θαλλὸν ἐλαίης, </l>
<l n="113">καὶ στάχυας Δήμητρι, καὶ ἡμερίδας Διονύσῳ.“ </l>
<l n="114" rend="indent(1)">τοῖα μὲν ἐν γραφίδεσσι φιλεύιος ἔδρακε κούρη· </l>
<l n="115">τερπομένη δ' ἤιξε, κασιγνήτας δὲ λαβοῦσα </l>
<l n="116">εἰς ῥόον ἠῴοιο διέστιχεν Ὠκεανοῖο </l>
<l n="117">ἱπποσύνης Φαέθοντος ὁμόδρομος. —οὐ δὲ Λυαίῳ </l>
<l n="118">φάρμακον ἦν ἑτάροιο δεδουπότος, οὐδὲ χορείης </l>
<l n="119">μνῆστις ἔην· φιλίῳ δὲ νόον δεδονημένος οἴστρῳ </l>
<l n="120">αἴλινα πικρὰ λίγαινεν, ἀκηδέστῳ δὲ σιωπῇ </l>
<l n="121">χάλκεα νῶτα λέλοιπεν ἀδουπήτοιο βοείης· </l>
<l n="122">οὐδέ ἑ πηκτὶς ἔτερπεν. ἀμειδήτῳ δὲ προσώπῳ </l>
<l n="123">οἰκτρὰ κινυρομένοιο φιλοστόργου Διονύσου, </l>
<l n="124">ἔσχετο μὲν Λυδοῖο ῥόος δονακώδεος Ἕρμου </l>
<l n="125">κραιπνὰ κυλινδομένου προχοῆς ἀνεμώδεϊ παλμῷ, </l>
<l n="126">οὐδὲ ῥέειν μενέαινε· βαθυκτεάνῳ δὲ ῥεέθρῳ </l>
<l n="127">Πακτωλὸς κροκόεις ἀνεσείρασε πένθιμον ὕδωρ </l>
<l n="128">ἀνδρὸς ἔχων μίμημα κατηφέος· ἀμφὶ δὲ νεκρῷ <pb/> </l>
<l n="129">πηγαίων ἀνέκοψε παλίσσυτον ὁλκὸν ἐναύλων </l>
<l n="130">Σαγγάριος προχέων Φρύγιον ῥόον· αἰνοτόκου δὲ </l>
<l n="131">Τανταλίδος στοναχῇσι διάβροχος ἄπνοος εἰκὼν </l>
<l n="132">διπλόα δάκρυα χεῦεν, ὀδυρομένου Διονύσου· </l>
<l n="133">καὶ πίτυς αἰάζουσα συνέμπορος ἥλικι πεύκῃ </l>
<l n="134">λεπταλέον ψιθύριζεν· ἀκερσικόμου δὲ καὶ αὐτὴ </l>
<l n="135">Φοίβου δένδρον ἐοῦσα κόμην ἀπεσείσατο δάφνη </l>
<l n="136">πενθαλέοις ἀνέμοις· λιπαρὴ δ' ἄτμητος ἐλαίη </l>
<l n="137">φύλλα χαμαὶ κατέχευε, καὶ εἰ φυτὸν ἦεν Ἀθήνης. </l>
<l n="138" rend="indent(1)">τοῖα πόθῳ στενάχοντος ἀδακρύτου Διονύσου </l>
<l n="139">φρικτὰ μετετρέψαντο παλίλλυτα νήματα Μοῖραι· </l>
<l n="140">καὶ γόον ἀχνυμένοιο παραιφαμένη Διονύσου </l>
<l n="141">Ἄτροπος ἐμπεδόμυθος ἀνήρυγεν ἔνθεον ὀμφήν· </l>
<l n="142" rend="indent(1)">„ζώει τοι, Διόνυσε, τεὸς νέος, οὐδὲ περήσει </l>
<l n="143">πικρὸν ὕδωρ Ἀχέροντος· ἀκαμπέα δ' εὗρε τελέσσαι </l>
<l n="144">σὸς γόος ἀτρέπτου παλινάγρετα νήματα Μοίρης· </l>
<l n="145">Ἄμπελος οὐ τέθνηκε, καὶ εἰ θάνεν· ἱμερόεν γὰρ </l>
<l n="146">εἰς ποτόν, εἰς γλυκὺ νέκταρ ἐγὼ σέο κοῦρον ἀμείψω· </l>
<l n="147">τὸν μὲν ἐυτροχάλου παλάμης βητάρμονι παλμῷ </l>
<l n="148">δόρπιον ἁρμονίην διδυμόθροος αὐλὸς ἀράσσων </l>
<l n="149">ὑμνήσει, Φρύγα ῥυθμὸν ἔχων ἢ Δωρίδα μολπήν· </l>
<l n="150">ἠέ μιν ἐν θυμέλῃσιν ἀνὴρ εὔρυθμος ἀείσει <pb/> </l>
<l n="151">Ἀονίου καλάμοιο χέων Ἰσμήνιον ἠχώ, </l>
<l n="152">ἐνναέτης Μαραθῶνος· ἀνευάξουσι δὲ Μοῦσαι </l>
<l n="153">Ἄμπελον ἱμερόεντα σὺν ἀμπελόεντι Λυαίῳ. </l>
<l n="154">καὶ σκολιὴν πλοκάμοιο λιπὼν ὀφιώδεα μίτρην </l>
<l n="155">στέμματα βοτρυόεντα περιπλέξεις σέο χαίτῃ, </l>
<l n="156">Φοίβῳ ζῆλον ἄγων, ὅτι πένθιμα χειρὶ τιταίνει </l>
<l n="157">αἴλινα δενδρήεντα φιλοκλαύτων ὑακίνθων, </l>
<l n="158">καὶ σὺ ποτὸν μεθέπεις, βροτέης ἄμπαυμα γενέθλης, </l>
<l n="159">νέκταρος οὐρανίου χθόνιον τύπον, ἀνθεμόεν δὲ </l>
<l n="160">παιδὸς Ἀμυκλαίοιο τεὸς νέος εὖχος ἐλέγξει· </l>
<l n="161">εἰ δὲ πόλις κείνοιο μαχήμονα χαλκὸν ἀείρει, </l>
<l n="162">καὶ σέθεν ἠιθέοιο φεραυγέα πατρὶς ἀέξει </l>
<l n="163">ὑγρὸν ἐρευθομένης ποταμηίδος ὄμβρον ἐέρσης, </l>
<l n="164">χρυσῷ ὅλη κομόωσα, καὶ οὐ χαίρουσα σιδήρῳ· </l>
<l n="165">εἰ ποταμοῦ κελάδοντος ἀγάλλεται ἀμφὶ ῥεέθρῳ, </l>
<l n="166">φέρτερον Εὐρώταο πέλει Πακτώλιον ὕδωρ. </l>
<l n="167">Ἄμπελε, πένθος ὄπασσας ἀπενθήτῳ Διονύσῳ, </l>
<l n="168">ὄφρα μελιρραθάμιγγος ἀεξομένου σέθεν οἴνου </l>
<l n="169">τερπωλὴν ὀπάσειας ὅλῳ τετράζυγι κόσμῳ </l>
<l n="170">καὶ σπονδὴν μακάρεσσι καὶ εὐφροσύνην Διονύσῳ· </l>
<l n="171">Βάκχος ἄναξ δάκρυσε, βροτῶν ἵνα δάκρυα λύσῃ.“ </l>
<l n="172" rend="indent(1)">ὣς φαμένη γνωτῇσι συνέμπορος ἔστιχε δαίμων. <pb/> </l>
<l n="173">καὶ κινυρῷ μέγα θάμβος ἐφαίνετο μάρτυρι Βάκχῳ· </l>
<l n="174">καὶ γὰρ ἀναΐξας ἐρόεις νέκυς ὡς ὄφις ἕρπων </l>
<l n="175">Ἄμπελος αὐτοτέλεστος ἑὴν ἠλλάξατο μορφήν, </l>
<l n="176">καὶ πέλε νήδυμον ἄνθος· ἀμειβομένοιο δὲ νεκροῦ </l>
<l n="177">γαστὴρ θάμνος ἔην περιμήκετος, ἄκρα δὲ χειρῶν </l>
<l n="178">ἀκρεμόνες βλάστησαν, ἐνερρίζωντο δὲ ταρσοί, </l>
<l n="179">βόστρυχα βότρυες ἦσαν, ἐμορφώθη δὲ καὶ αὐτὴ </l>
<l n="180">νεβρὶς ἀεξομένης πολυδαίδαλον ἄνθος ὀπώρης, </l>
<l n="181">ἀμπελόεις δὲ κόρυμβος ἔην δολιχόσκιος αὐχήν, </l>
<l n="182">ἰσοφυὴς δ' ἀγκῶνι τιταίνετο καμπύλος ὄρπηξ </l>
<l n="183">οἰδαίνων σταφυλῇσιν, ἀμειβομένου δὲ καρήνου </l>
<l n="184">γναμπτῆς κυρτὰ κόρυμβα τύπον μιμεῖτο κεραίης. </l>
<l n="185">κεῖθι φυτῶν στίχες ἦσαν ἀπείρονες· αὐτοτελὴς δὲ </l>
<l n="186">ὄρχατος ἀμπελόεις χλοεροὺς ὄρπηκας ἑλίσσων </l>
<l n="187">οἴνοπι γείτονα δένδρα νέῳ μιτρώσατο καρπῷ. </l>
<l n="188" rend="indent(1)">καὶ νέον ἔπλετο θάμβος, ἐπεὶ τότε κοῦρος ἀθύρων, </l>
<l n="189">εἰς φυτὸν ὑψιπέτηλον ἑὸν πόδα λοξὸν ἑλίσσων, </l>
<l n="190">Κισσὸς ἀερσιπότητος ἑὴν δενδρώσατο μορφήν, </l>
<l n="191">καὶ πέλεν ἀγκύλον ἔρνος ἐπώνυμον, ἀρτιφυῆ δὲ </l>
<l n="192">ὄρχατον ἡμερίδων σκολιῷ μιτρώσατο δεσμῷ. <pb/> </l>
<l n="193" rend="indent(1)">καὶ φιλίοις πετάλοισι κατάσκιον ἔσκεπε κόρσην, </l>
<l n="194">καὶ πλοκάμους ἐμέθυσσε φιλακρήτων ἀπὸ φύλλων </l>
<l n="195">κυδιόων Διόνυσος· ἀεξιφύτοιο δὲ κούρου </l>
<l n="196">ἄρτι πεπαινομένης ἐδρέψατο καρπὸν ὀπώρης. </l>
<l n="197">καὶ θεὸς αὐτοδίδακτος ἄτερ ποδὸς ἔκτοθι ληνοῦ, </l>
<l n="198">βότρυν ἐπισφίγγων παλάμης βεβριθότι καρπῷ, </l>
<l n="199">χερσὶ περιπλεκέεσσι μέθης ὠδῖνα πιέζων </l>
<l n="200">πορφυρέης ἀνέφηνε νεόρρυτον ὄγκον ὀπώρης, </l>
<l n="201">καὶ γλυκερὸν ποτὸν εὗρε· καὶ οἰνοχύτου Διονύσου </l>
<l n="202">λευκὰ διαινομένων ἐρυθαίνετο δάκτυλα χειρῶν. </l>
<l n="203">καὶ δέπας ἀγκύλον εἶχε βοὸς κέρας· ἡδυπότου δὲ </l>
<l n="204">χείλεσιν ἀκροτάτοισιν ἐγεύσατο Βάκχος ἐέρσης, </l>
<l n="205">γεύσατο καὶ καρποῖο, καὶ ἀμφοτέροις φρένα τέρπων </l>
<l n="206">μῦθον ἀγηνορέοντος ἀνήρυγεν ἀνθερεῶνος· </l>
<l n="207" rend="indent(1)">„ἀμβροσίην καὶ νέκταρ ἐμοῦ Διός, Ἄμπελε, τίκτεις· </l>
<l n="208">ἔρνεα δισσὰ φέρων πεφιλημένα καρπὸν Ἀπόλλων </l>
<l n="209">οὐ φάγε δαφνήεντα καὶ οὐ πίεν ἐξ ὑακίνθου· </l>
<l n="210">οὐ στάχυς ὠδίνει γλυκερὸν ποτόν· ἵλαθι, Δηώ· </l>
<l n="211">εἶδαρ ἐγὼ μερόπεσσι καὶ οὐ πόμα μοῦνον ὀπάσσω. </l>
<l n="212">Ἄμπελε, καὶ σέο πότμος ἐπήρατος· ἦ ῥα καὶ αὐτῆς </l>
<l n="213">εἰς σὲ καὶ εἰς σέο κάλλος ἐθηλύνθη λίνα Μοίρης, <pb/> </l>
<l n="214">εἰς σὲ καὶ οἰκτίρμων Ἀίδης πέλεν, εἰς σὲ καὶ αὐτὴ </l>
<l n="215">Περσεφόνη τρηχεῖαν ἑὴν ἤμειψε μενοινήν, </l>
<l n="216">καὶ σὲ νέκυν ζώγρησε κασιγνήτῳ Διονύσῳ. </l>
<l n="217">οὐ θάνες, ὡς τέθνηκεν Ἀτύμνιος· οὐ Στυγὸς ὕδωρ, </l>
<l n="218">οὐ φλόγα Τισιφόνης, οὐκ ἔδρακες ὄμμα Μεγαίρης· </l>
<l n="219">ζώεις δ' εἰσέτι, κοῦρε, καὶ εἰ θάνες· οὐδέ σε Λήθης </l>
<l n="220">κρύψεν ὕδωρ, οὐ ξυνὸς ἔχει τάφος· ἀλλὰ καὶ αὐτὴ </l>
<l n="221">μορφὴν ὑμετέρην ᾐδέσσατο γαῖα καλύψαι· </l>
<l n="222">ἀλλὰ φυτόν σε τέλεσσε πατὴρ ἐμὸς υἷα γεραίρων, </l>
<l n="223">σὸν δέμας εἰς γλυκὺ νέκταρ ἄναξ ἤμειψε Κρονίων. </l>
<l n="224">οὐ φύσις, ὡς γραπτοῖσι Θεραπναίοισι κορύμβοις, </l>
<l n="225">αἴλινον ἀκλαύτοισι τεοῖς ἐχάραξε πετήλοις. </l>
<l n="226">χροιὴν δ' ὑμετέρην καὶ ἐν ἔρνεσι, κοῦρε, φυλάσσεις· </l>
<l n="227">σῶν μελέων ἀκτῖνα τεὴ κήρυξε τελευτή· </l>
<l n="228">οὔ πώ σε προλέλοιπεν ἐρευθαλέη σέο μορφή. </l>
<l n="229">ἀλλὰ τεοῦ θανάτου τιμήορος οὔ ποτε λήξω </l>
<l n="230">θυομένῳ τεὸν οἶνον ἐπισπένδων ὀλετῆρι </l>
<l n="231">ἀνδροφόνῳ. σὺ δὲ μῶμον Ἁμαδρυάδεσσιν ἀνάπτεις </l>
<l n="232">σοῖς ἐρατοῖς πετάλοισιν· ἀπ' εὐόδμων δὲ κορύμβων <pb/> </l>
<l n="233">ἰκμάδες ὑμετέρων με περιπνείουσιν Ἐρώτων. </l>
<l n="234">καρπὸν ἐγὼ μήλοιο πότε κρητῆρι κεράσσω; </l>
<l n="235">νεκταρέῳ πότε σῦκον ἐπιστάξαιμι κυπέλλῳ; </l>
<l n="236">σῦκον ὁμοῦ καὶ μῆλον ἔχει χάριν ἄχρις ὀδόντων. </l>
<l n="237">οὐ δύναται φυτὸν ἄλλο τεαῖς σταφυλῇσιν ἐρίζειν· </l>
<l n="238">οὐ ῥόδον, οὐ νάρκισσος ἐύχροος, οὐκ ἀνεμώνη, </l>
<l n="239">οὐ κρίνον, οὐχ ὑάκινθος ἰσάζεται ἔρνεϊ Βάκχου, </l>
<l n="240">ὅττι πολυτρίπτοιο νέαις λιβάδεσσιν ὀπώρης </l>
<l n="241">σὸν ποτὸν ἄνθεα πάντα δεδέξεται· ἓν ποτὸν ἔσται </l>
<l n="242">μιγνύμενον πάντεσσι, καὶ εἰς μίαν ἵξεται ὀδμὴν </l>
<l n="243">ἄνθεσι παντοίοις κεκερασμένον· εἰαρινὴν γὰρ </l>
<l n="244">κοσμήσει τεὸν ἄνθος ὅλην λειμωνίδα ποίην. </l>
<l n="245">εἶξον ἐμοί, κλυτότοξε, πολυθρήνων ὅτι φύλλων </l>
<l n="246">πενθαλέῳ μίτρωσας ἀπενθέα βόστρυχα δεσμῷ· </l>
<l n="247">αἴλινα σοῖς πετάλοισι χαράσσεται· εἰ δ' ἐνὶ κήπῳ </l>
<l n="248">στέμμα φέρει κλυτότοξος, ἐγὼ γλυκὺν οἶνον ἀφύσσω, </l>
<l n="249">καὶ στέφος ἱμερόεν περιβάλλομαι, ἡδυπότην δὲ </l>
<l n="250">ἔνδον ἐμῆς κραδίης ὅλον Ἄμπελον αὐτὸν ἀείρω. </l>
<l n="251">εἶξον ἐρισταφύλῳ, κορυθαιόλος· αἱματόεις γὰρ </l>
<l n="252">σπένδει λύθρον Ἄρηι, καὶ ἀμπελόεις Διονύσῳ </l>
<l n="253">βότρυος οἰνωθέντος ἐρευθιόωσαν ἐέρσην. <pb/> </l>
<l n="254">Δηώ, ἐσυλήθης μετὰ Παλλάδος· οὐ γὰρ ἐλαῖαι </l>
<l n="255">εὐφροσύνην τίκτουσι, καὶ οὐ στάχυς ἀνέρα θέλγει, </l>
<l n="256">ὄγχνη καρπὸν ἔχει μελιηδέα, μύρτος ἀέξει </l>
<l n="257">ἄνθεα κηώεντα, καὶ οὐ φρενοθελγέι καρπῷ </l>
<l n="258">ἀνδρομέας ἀνέμοισιν ἀκοντίζουσι μερίμνας· </l>
<l n="259">ὑμείων γενόμην πολὺ φέρτερος· ἡμετέρου γὰρ </l>
<l n="260">οἴνου μὴ παρεόντος ἀτερπέα δεῖπνα τραπέζης, </l>
<l n="261">οἴνου μὴ παρεόντος ἀθελγέες εἰσὶ χορεῖαι. </l>
<l n="262">εἰ δύνασαι, γλαυκῶπι, τεῆς πίε καρπὸν ἐλαίης· </l>
<l n="263">σὸν φυτὸν ἀγλαόδωρος ἐμὴ νίκησεν ὀπώρη, </l>
<l n="264">ὅττι τεῷ λιπόωντι δέμας χρίουσιν ἐλαίῳ </l>
<l n="265">ἄνδρες ἀεθλητῆρες ἀτερπέες, αἰνοπαθὴς δὲ </l>
<l n="266">εὐνέτιν ἠὲ θύγατρα βαλὼν ξυνήονι πότμῳ, </l>
<l n="267">ἢ τεκέων φθιμένων ἢ μητέρος ἢ γενετῆρος </l>
<l n="268">ἀνὴρ πένθος ἔχων, ὅτε γεύσεται ἡδέος οἴνου, </l>
<l n="269">στυγνὸν ἀεξομένης ἀποσείσεται ὄγκον ἀνίης. </l>
<l n="270">Ἄμπελε, καὶ μετὰ πότμον ἐυφραίνεις φρένα Βάκχου· </l>
<l n="271">πᾶσιν ἐμοῖς μελέεσσιν ἐγὼ σέο πῶμα κεράσσω. </l>
<l n="272">ἀμφὶ δὲ δένδρεα πάντα κάτω νεύοντι καρήνῳ <pb/> </l>
<l n="273">εἴκελα λισσομένῳ κυρτούμενον αὐχένα κάμπτει, </l>
<l n="274">ὑψιτενῆ δὲ πέτηλα γέρων ἐκλίνατο φοῖνιξ· </l>
<l n="275">ἀμφὶ δὲ μηλείῃ τανύεις πόδας, ἀμφὶ δὲ συκῇ </l>
<l n="276">χεῖρας ἐφαπλώσας ἐπερείδεαι, ὑμετέρην δέ, </l>
<l n="277">δμωίδες ὣς δέσποιναν, ἐλαφρίζουσιν ὀπώρην, </l>
<l n="278">εὖτε τιταινομένων πετάλων ἑλικώδεϊ παλμῷ </l>
<l n="279">ἀμφιπόλων ὑπὲρ ὦμον ἀνέρχεαι· ἀγχιφύτων δὲ </l>
<l n="280">ἁβρὰ πολυσπερέων ἑτερόχροα φύλλα κορύμβων </l>
<l n="281">οἷα σέθεν κνώσσοντος ἐπαιθύσσουσι προσώπῳ </l>
<l n="282">αὔραις φειδομένῃσι καταψύχοντες ἀῆται, </l>
<l n="283">λεπταλέην ἅτε λάτρις ἐθήμονα ῥιπίδα σείει, </l>
<l n="284">ψυχρὸν ἑῷ βασιλῆι φέρων ποιητὸν ἀήτην. </l>
<l n="285">εἰ δὲ μεσημβρίζουσαν ἄγεις Φαέθοντος ἀπειλήν, </l>
<l n="286">σῆς σταφυλῆς προκέλευθος ἐτησιὰς ἔρχεται αὔρη </l>
<l n="287">δίψιον εὐνάζουσα πυρώδεος ἀστέρα Μαίρης, </l>
<l n="288">ὁππότε θερμαίνει σε θερειγενέος δρόμος Ὥρης </l>
<l n="289">θάλπων Σειριόεντι πεπαινομένην δρόσον ἀτμῷ.“ </l>
<l n="290" rend="indent(1)">ἔννεπε κυδιόων, προτέρας δ' ἔρριψε μερίμνας </l>
<l n="291">φάρμακον ἡβητῆρος ἔχων εὔοδμον ὀπώρην. </l>
<l n="292" rend="indent(1)">καὶ τὰ μὲν ἀμπελόεντος ἀείδεται ἀμφὶ κορύμβου, <pb/> </l>
<l n="293">πῶς πέλεν ἡβητῆρος ἐπώνυμος. ὑμνοπόλων δὲ </l>
<l n="294">ἄλλη πρεσβυτέρη πέλεται φάτις, ὥς ποτε γαίῃ </l>
<l n="295">οὐρανόθεν φερέκαρπος Ὀλύμπιος ἔρρεεν ἰχὼρ </l>
<l n="296">καὶ τέκε Βακχιάδος σταφυλῆς ποτόν, ἐν σκοπέλοις δὲ </l>
<l n="297">αὐτοφυὴς ἀκόμιστος ἀέξετο καρπὸς ὀπώρης· </l>
<l n="298">οὔ πω δ' ἡμερὶς ἦεν ἐπώνυμος, ἀλλ' ἐνὶ λόχμαις </l>
<l n="299">ἀγριὰς ἡβώουσα πολυγνάμπτοισιν ἑλίνοις </l>
<l n="300">οἰνοτόκων βλάστησε φυτῶν εὐάμπελος ὕλη, </l>
<l n="301">ὑγρὸν ἀναβλύζουσα βεβυσμένον ὄγκον ἐέρσης· </l>
<l n="302">καὶ πολὺς ὄρχατος ἦεν, ὅπῃ, στοιχηδὸν ἀνέρπων, </l>
<l n="303">σείετο φοινίσσων ἐπὶ βότρυϊ βότρυς ἀλήτης· </l>
<l n="304">ὧν ὁ μὲν ἡμιτέλεστος ἑὰς ὠδῖνας ἀέξων </l>
<l n="305">αἰόλα πορφύρων, ἑτερόχροϊ φαίνετο καρπῷ, </l>
<l n="306">ὃς δὲ φαληριόων ἐπεπαίνετο σύγχροος ἀφρῷ, </l>
<l n="307">καὶ πολὺς ὤθεεν ἄλλος ὁμόζυγα γείτονα γείτων </l>
<l n="308">ξανθοφυής, ἕτερος δὲ φυὴν ἰνδάλλετο πίσσῃ </l>
<l n="309">περκάζων ὅλον ἄνθος, ἀπ' οἰνοτόκων δὲ πετήλων </l>
<l n="310">σύμφυτον ἀγλαόκαρπον ὅλην ἐμέθυσσεν ἐλαίην· </l>
<l n="311">ἄλλου δ' ἀρτιχάρακτος ἐπέτρεχεν ὄμφακι καρπῷ </l>
<l n="312">βότρυος ἀργυφέοιο μέλας αὐτόσσυτος ἀήρ, </l>
<l n="313">ὄγκῳ βοτρυόεντι φέρων σφριγόωσαν ὀπώρην· </l>
<l n="314">καὶ πίτυν ἀγχικέλευθον ἕλιξ ἔστεψεν ὀπώρης <pb/> </l>
<l n="315">συμφερτοῖς σκιόωσα περισκεπὲς ἔρνος ἰάμνοις, </l>
<l n="316">καὶ φρένα Πανὸς ἔτερπε· τινασσομένους δὲ Βορῆι </l>
<l n="317">ἀκρεμόνας πελάσασα παρ' ἀμπελόεντι κορύμβῳ </l>
<l n="318">αἱμοβαφὴς ἐλέλιζε κόμην εὐώδεα πεύκη. </l>
<l n="319">ἀμφὶ δέ μιν σκολιῇσι δράκων δινωτὸς ἀκάνθαις </l>
<l n="320">λαρὸν ἐυρραθάμιγγος ἀμέλγετο νέκταρ ὀπώρης. </l>
<l n="321" rend="indent(1)">καὶ βλοσυραῖς γενύεσσι ποτὸν Βακχεῖον ἀμέλξας, </l>
<l n="322">βότρυος οἰνωθέντος ἐπιστάζων πόμα λαιμῷ, </l>
<l n="323">πορφυρέῃ ῥαθάμιγγι δράκων φοίνιξεν ὑπήνην. </l>
<l n="324">καὶ θεὸς οὐρεσίφοιτος ὄφιν θάμβησε δοκεύων </l>
<l n="325">οἰνωπῇ ῥαθάμιγγι πεφυρμένον ἀνθερεῶνα· </l>
<l n="326">καὶ στικταῖς φολίδεσσι μετάτροπον ὁλκὸν ἑλίξας </l>
<l n="327">πετραίην βαθύκολπον ἐδύσατο γείτονα χειήν, </l>
<l n="328">Εὔιον ἀθρήσας, ὄφις αἰόλος. εἰσορόων δὲ </l>
<l n="329">Βάκχος ἐρευθαλέης ἐγκύμονα βότρυν ἐέρσης </l>
<l n="330">ὀμφαίης ἐνόησε παλαίτερα θέσφατα Ῥείης. </l>
<l n="331">καὶ σκοπέλους ἐλάχηνε, πεδοσκαφέος δὲ σιδήρου </l>
<l n="332">θηγαλέῃ γλωχῖνι μυχὸν κοιλήνατο πέτρης· </l>
<l n="333">λειήνας δὲ μέτωπα βαθυνομένων κενεώνων </l>
<l n="334">τάφρον ἐυσταφύλοιο τύπον ποιήσατο ληνοῦ, </l>
<l n="335">βότρυας ἀμώων νεοθηλέας ὀξέι θύρσῳ, </l>
<l n="336">τεύχων ὀψιγόνοιο τύπον γαμψώνυχος ἅρπης. <pb/> </l>
<l n="337" rend="indent(1)">καὶ Σατύρων χορὸς ἦεν ὁμόστολος· ὧν ὁ μὲν αὐτῶν </l>
<l n="338">λοξὸς ἔην τρυγόων, ὁ δὲ βότρυας ἄγγεϊ κοίλῳ </l>
<l n="339">δέχνυτο τεμνομένους, ὁ δὲ σύμπλοκα φύλλα δαΐζων </l>
<l n="340">χλωρὰ φιλακρήτων ἀπεσείσατο λύματα καρπῶν· </l>
<l n="341">ἄλλος ἄτερ θύρσοιο καὶ εὐθήκτοιο σιδήρου </l>
<l n="342">δεξιτερὴν ἀσίδηρον ἐπ' ἀκρεμόνεσσι τιταίνων </l>
<l n="343">βότρυος εἱλικόεντος ἀπέκλασεν ἄκρα κορύμβου, </l>
<l n="344">ὀκλάζων ἐπίκυρτον, ἐς ἄμπελον ὄμμα τιταίνων· </l>
<l n="345">καὶ γλαφυρῷ κενεῶνι χυτὴν ἔστρωσεν ὀπώρην </l>
<l n="346">ὀγκώσας σταφυλῇσι μεσόμφαλα νῶτα χαράδρης ... </l>
<l n="347">βότρυας εἱλικόεντας ἐπασσυτέρους θέτο κόλπῳ </l>
<l n="348">ἐκταδὸν ἔνθα καὶ ἔνθα, καὶ ὡς θημῶνας ἀλωῆς </l>
<l n="349">πλήσας κόλπον ἅπαντα συνήγαγε κοιλάδι πέτρῃ, </l>
<l n="350">καὶ σταφυλὴν ἐπάτησε ποδῶν βητάρμονι ταρσῷ. </l>
<l n="351">καὶ Σάτυροι σείοντες ἐς ἠέρα θυιάδα χαίτην, </l>
<l n="352">ἰσοφυὲς μίμημα διδασκόμενοι Διονύσου, </l>
<l n="353">στικτὰ περισφίγξαντες ἐπωμίδι δέρματα νεβρῶν, </l>
<l n="354">Βακχείης ἀλάλαζον ὁμογλώσσου μέλος ἠχοῦς, </l>
<l n="355">ποσσὶ πολυσκάρθμοισι περιθλίβοντες ὀπώρην, </l>
<l n="356">εὔιον ἀείδοντες· ἐρισταφύλοιο δὲ κόλπου <pb/> </l>
<l n="357">οἶνον ἀναβλύζοντος ἐπορφύροντο χαράδραι· </l>
<l n="358">στεινομένη δὲ πόδεσσιν ἀμοιβαίοισιν ὀπώρη </l>
<l n="359">λευκὸν ἐρευθαλέης ἀνεκήκιεν ἀφρὸν ἐέρσης. </l>
<l n="360">καὶ βοέοις ἀρύοντο κεράασιν ἀντὶ κυπέλλων </l>
<l n="361">μή πω φαινομένων, ὅθεν ὕστερον ἐξέτι κείνου </l>
<l n="362">θέσκελον οὔνομα τοῦτο κεραννυμένῳ πέλεν οἴνῳ. </l>
<l n="363" rend="indent(1)">καί τις ἀναβλύζων φρενοθελγέος ἰκμάδα Βάκχου </l>
<l n="364">† καμπύλον ἴχνος ἔκαμψε ποδῶν ἑλικώδεϊ παλμῷ, </l>
<l n="365">δεξιὸν ἐκ λαιοῖο μετήλυδα ταρσὸν ἀμείβων, </l>
<l n="366">καὶ λασίας ἐδίηνε γενειάδας ἰκμάδι Βάκχου· </l>
<l n="367">ἄλλος ἀνεσκίρτησε, μέθης δεδονημένος οἴστρῳ, </l>
<l n="368">φρικτὸν ἀρασσομένης ἀίων μύκημα βοείης· </l>
<l n="369">καί τις ἀκεσσιπόνοιο πιὼν ῥόον ἄσχετον οἴνου </l>
<l n="370">κυανέην ῥοδόεντι ποτῷ πόρφυρεν ὑπήνην· </l>
<l n="371">ἄλλος ἄνω τανύων σφαλερὴν ἐπὶ δένδρον ὀπωπὴν </l>
<l n="372">ἡμιφανῆ σκοπίαζεν ἀνάμπυκα γείτονα Νύμφην, </l>
<l n="373">καί νύ κεν ὑψιπέτηλον ὀρειάδος εἰς φυτὸν ὕλης </l>
<l n="374">εἷρπεν ὀλισθηροῖο ποδὸς γαμψώνυχι ταρσῷ, </l>
<l n="375">εἰ μή μιν Διόνυσος ἐρήτυεν· ἀμφὶ δὲ πηγὰς </l>
<l n="376">ἄλλος ἐγερσινόοιο μέθης ἑτερόφρονι παλμῷ </l>
<l n="377">ὑδρηλὴν ἐδίωκεν ἀνείμονα Νηίδα κούρην, </l>
<l n="378">καί νύ κε νηχομένην λασίῳ πήχυνεν ἀγοστῷ, <pb/> </l>
<l n="379">εἰ μή μιν φθαμένη βυθίῳ κεκάλυπτο ῥεέθρῳ. </l>
<l n="380">μούνῳ δ' οἰνοποτῆρι Διωνύσῳ πόρε Ῥείη </l>
<l n="381">λυσσαλέης ἀμέθυστον ἀλεξήτειραν ἀνάγκης. </l>
<l n="382" rend="indent(1)">πολλοὶ δ' εὐκεράων Σατύρων φιλοπαίγμονι ταρσῷ </l>
<l n="383">εἰς χορὸν οἰστρηθέντες ἐκώμασαν· ὧν ὁ μὲν αὐτῶν </l>
<l n="384">θερμὸν ἔχων νέον οἶστρον ὑπὸ φρένα, πομπὸν Ἐρώτων, </l>
<l n="385">πήχεϊ λαχνήεντι μέσην ἠγκάσσατο Βάκχην· </l>
<l n="386">ὃς δὲ νοοπλάγκτοιο μέθης δεδονημένος οἴστρῳ </l>
<l n="387">παρθενικῆς ἀγάμοιο σαόφρονος ἥψατο μίτρης, </l>
<l n="388">αὐερύων δ' ἐπὶ κύπριν ἀπειθέος εἵματα νύμφης </l>
<l n="389">χειρὶ † ὀπισθοδότῳ ῥοδέων ἐπαφήσατο μηρῶν· </l>
<l n="390">καί τις ἀναινομένην ἀνεσείρασε μύστιδα κούρην </l>
<l n="391">λαμπάδα νυκτιχόρευτον ἀναπτομένην Διονύσῳ· </l>
<l n="392">ὃς δὲ περὶ στέρνοις πεφιδημένα δάκτυλα βάλλων </l>
<l n="393">οἰδαλέην ἔθλιψεν ἀκαμπέος ἄντυγα μαζοῦ. </l>
<l n="394" rend="indent(1)">καὶ γλυκερῆς Διόνυσος ἑῆς μετὰ κῶμον ὀπώρης </l>
<l n="395">δύσατο κυδιόων Κυβεληίδος ἄντρα θεαίνης, </l>
<l n="396">κλήματα βοτρυόεντα φιλανθέι χειρὶ τιταίνων, </l>
<l n="397">Μαιονίην τ' ἐδίδαξεν ἑὴν ἄγρυπνον ἑορτήν. <pb/> </l>
</div>
<div type="Book" n="13">
<l n="t1"><label type="head">ΔΙΟΝΥΣΙΑΚΩΝ ΤΡΙΣΚΑΙΔΕΚΑΤΟΝ.</label> </l>
<l n="1" rend="indent(1)">Ζεὺς δὲ πατὴρ προέηκεν ἐς αὔλια θέσκελα Ῥείης </l>
<l n="2">Ἶριν ἀπαγγέλλουσαν ἐγερσιμόθῳ Διονύσῳ, </l>
<l n="3">ὄφρα δίκης ἀδίδακτον ὑπερφιάλων γένος Ἰνδῶν </l>
<l n="4">Ἀσίδος ἐξελάσειεν ἑῷ ποινήτορι θύρσῳ, </l>
<l n="5">ναύμαχον ἀμήσας ποταμήιον υἷα κεράστην, </l>
<l n="6">Δηριάδην βασιλῆα, καὶ ἔθνεα πάντα διδάξῃ </l>
<l n="7">ὄργια νυκτιχόρευτα καὶ οἴνοπα καρπὸν ὀπώρης. </l>
<l n="8" rend="indent(1)">ἡ μὲν ἐρεσσομένων πτερύγων ἀνεμώδεϊ ῥιπῇ </l>
<l n="9">δυσαμένη κελάδοντα λεοντοκόμου μυχὸν ἄντρου </l>
<l n="10">ἄψοφον ἴχνος ἔπηξεν, ἀφωνήτῳ δὲ σιωπῇ </l>
<l n="11">σφιγξαμένη στόμα δοῦλον ὀρειάδος ἐγγὺς ἀνάσσης </l>
<l n="12">ἵστατο κυρτωθεῖσα, καθελκομένου δὲ καρήνου </l>
<l n="13">χείλεσιν ἱκεσίοισι πόδας προσπτύξατο Ῥείης. </l>
<l n="14">καὶ τὴν μὲν Κορύβαντες ἀμειδέι νεύματι Ῥείης </l>
<l n="15">θεσπεσίης ἀρέσαντο παρὰ κρητῆρι τραπέζης· </l>
<l n="16">θαμβαλέη δὲ πιοῦσα νεηγενέος χύσιν οἴνου </l>
<l n="17">τέρπετο βακχευθεῖσα· καρηβαρέουσα δὲ δαίμων </l>
<l n="18">παιδὶ Διὸς παρεόντι Διὸς μυκήσατο βουλήν· </l>
<l n="19" rend="indent(1)">„ἀλκήεις Διόνυσε, τεὸς γενέτης σε κελεύει <pb/> </l>
<l n="20">εὐσεβίης ἀδίδακτον ἀιστῶσαι γένος Ἰνδῶν. </l>
<l n="21">ἀλλὰ τεαῖς παλάμῃσι μαχήμονα θύρσον ἀείρων </l>
<l n="22">αἰθέρος ἄξια ῥέξον, ἐπεὶ Διὸς ἄμβροτος αὐλὴ </l>
<l n="23">οὔ σε πόνων ἀπάνευθε δεδέξεται, οὐδέ σοι Ὧραι </l>
<l n="24">μή πω ἀεθλεύσαντι πύλας πετάσουσιν Ὀλύμπου· </l>
<l n="25">Ἑρμείας μόγις ἦλθεν ἐς οὐρανόν, ὁππότε ῥάβδῳ </l>
<l n="26">ὄμμασιν ἀστράπτοντα ποδῶν ἄπο μέχρι κομάων </l>
<l n="27">βουκόλον Ἄργον ἔπεφνε καὶ Ἄρεα λύσατο δεσμῶν· </l>
<l n="28">Δελφύνην δ' ἐδάμασσε καὶ αἰθέρα ναῖεν Ἀπόλλων· </l>
<l n="29">οὐδὲ τεὸς γενέτης, μακάρων πρόμος, ὑψιμέδων Ζεὺς </l>
<l n="30">νόσφι πόνων ἀνέβαινεν ἐς οὐρανὸν, ὄρχαμος ἄστρων, </l>
<l n="31">εἰ μὴ πρῶτον ἔδησεν ἀπειλητῆρας Ὀλύμπου </l>
<l n="32">Ταρταρίῳ Τιτῆνας ὑποκρύψας κενεῶνι. </l>
<l n="33">καὶ σὺ μετ' Ἀπόλλωνα, μεθ' Ἑρμάωνα μογήσας </l>
<l n="34">μισθὸν ἔχεις καμάτων πατρώιον αἰθέρα ναίειν.“ </l>
<l n="35" rend="indent(1)">ὣς φαμένη πρὸς Ὄλυμπον ἔβη θεός· αἶψα δὲ Ῥείη </l>
<l n="36">παμμήτωρ προέηκεν ἀγέστρατον ἀγγελιώτην </l>
<l n="37">Πύρριχον, ὀρχηστῆρα φιλοσμαράγοιο βοείης, </l>
<l n="38">φύλοπιν ἀγγέλλοντα κορυσσομένοιο Λυαίου. </l>
<l n="39" rend="indent(1)">καὶ στρατιὴν πολύμορφον ἀολλίζων Διονύσῳ </l>
<l n="40">Πύρριχος ἀενάοιο διέδραμεν ἕδρανα κόσμου· </l>
<l n="41">Εὐρώπης δὲ γένεθλα καὶ Ἀσίδος ἔθνεα γαίης </l>
<l n="42">πάντας ἄγων νόστησεν ἐς ἁβροβίων χθόνα Λυδῶν. </l>
<l n="43" rend="indent(1)">ἀλλὰ πολυσπερέων προμάχων ἡρωίδα φύτλην <pb/> </l>
<l n="44">καὶ λασίων Σατύρων, Κενταυρίδος αἷμα γενέθλης, </l>
<l n="45">Σιληνῶν τε φάλαγγα, δασυκνήμοιο γενέθλης, </l>
<l n="46">καὶ στίχα Βασσαρίδων Κορυβαντίδες εἴπατε Μοῦσαι· </l>
<l n="47">οὐ γὰρ ἐγὼ τόσα φῦλα δέκα γλώσσῃσιν ἀείσω </l>
<l n="48">οὐδὲ δέκα στομάτεσσι χέων χαλκόθροον ἠχώ, </l>
<l n="49">ὁππόσα Βάκχος ἄγειρε δορυσσόος, ἀλλὰ λιγαίνω </l>
<l n="50">ἡγεμόνας καὶ Ὅμηρον ἀοσσητῆρα καλέσσω, </l>
<l n="51">εὐεπίης ὅλον ὅρμον, ἐπεὶ πλωτῆρες ἀλῆται </l>
<l n="52">πλαγκτοσύνης καλέουσιν ἀρηγόνα Κυανοχαίτην. </l>
<l n="53" rend="indent(1)">πρῶτα μέν, εὐθύρσοιο καλεσσαμένου Διονύσου, </l>
<l n="54">Ἀκταίων ταχὺς ἦλθεν ὁμόγνιον αἷμα γεραίρων, </l>
<l n="55">πατρίδος Ἀονίης ἑπτάστομον οὖδας ἐάσσας· </l>
<l n="56">Βοιωτῶν δὲ φάλαγγες ἐπέρρεον, οἳ χθόνα Θήβης </l>
<l n="57">ᾤκεον εὐπύργοιο καὶ ἔνδιον Ἐννοσιγαίου </l>
<l n="58">Ἄρνην καὶ Πετεῶνα καὶ Ὠκαλέην καὶ Ἐρυθράς, </l>
<l n="59">Ἄρνην βοτρυόεσσαν, ἀγαλλομένην Διονύσῳ, </l>
<l n="60">οἵ τε Μίδειαν ἔναιον ἀειδομένας τε πολίχνας </l>
<l n="61">Εἰλέσιον καὶ Σκῶλον ἁλικρήπιδά τε Θίσβην, </l>
<l n="62">ὅρμον ἐυτρήρωνα θαλασσαίης Ἀφροδίτης, </l>
<l n="63">καὶ δάπεδον Σχοίνοιο καὶ εὐχαίτην Ἐλεῶνα <pb/> </l>
<l n="64">Κώπας τ', ἀγλαὸν οὖδας, ὅπῃ περίπυστον ἀκούω </l>
<l n="65">ἐγχελύων θρέπτειραν ἐπώνυμον εἰσέτι λίμνην, </l>
<l n="66">καὶ λάσιον Μεδεῶνα, καὶ οἳ λάχον εὔβοτον Ὕλην, </l>
<l n="67">σκυτοτόμου Τυχίοιο τανυκνήμιδα τιθήνην, </l>
<l n="68">καὶ πέδον εὐρυάλω, χθονίῃ πεφυλαγμένον ὀμφῇ, </l>
<l n="69">ἅρματος ὀψιγόνοιο φερώνυμον Ἀμφιαράου, </l>
<l n="70">Θεσπιέων τε πόληα βαθυκνήμους τε Πλαταιὰς </l>
<l n="71">ὑδρηλήν θ' Ἁλίαρτον, ὀρεσσιχύτου ποταμοῖο </l>
<l n="72">χεύμασι μεσσατίοισι μεριζομένην Ἑλικῶνος, </l>
<l n="73">οἵ τ' εἶχον πυμάτην Ἀνθηδόνα, γείτονα πόντου, </l>
<l n="74">βαιὴν ἰχθυβολῆος ἀειζώοιο πολίχνην </l>
<l n="75">ὑγροβίου Γλαύκοιο, καὶ οἳ δυσπέμφελον Ἄσκρην, </l>
<l n="76">πατρίδα δαφνήεσσαν ἀσιγήτοιο νομῆος, </l>
<l n="77">Γραίης θ' ἱερὸν ἄστυ καὶ εὐρυχόρου Μυκαλησσοῦ, </l>
<l n="78">Εὐρυάλης μίμημα φερώνυμον ἀνθερεῶνος, <pb/> </l>
<l n="79">καὶ χθόνα Νισαίην καὶ ἐπώνυμον ἄστυ Κορώνου· </l>
<l n="80">τοῖσι μὲν ἐρχομένοισιν Ἑώιον εἰς κλίμα γαίης </l>
<l n="81">Ἀκταίων πρόμος ἦεν, ἐπ' ἠιθέοιο δὲ νίκῃ </l>
<l n="82">πατροπάτωρ δαφναῖος ἐπέπταρε μάντις Ἀπόλλων. </l>
<l n="83" rend="indent(1)">Βοιωτῶν δ' ἑτέροιο προηγεμόνευεν ὁμίλου </l>
<l n="84">εὐχαίτης Ὑμέναιος ἔχων ἀχάρακτον ὑπήνην, </l>
<l n="85">ἀρτιθαλής, Βρομίῳ πεφιλημένος· ἐρχομένῳ δὲ </l>
<l n="86">κούρῳ παιδοκόμος πολιὸς πρόμος οὔνομα Φοῖνιξ </l>
<l n="87">εἵπετο, Λαοκόωντι πανείκελος, ὃς πάρος Ἀργοῦς, </l>
<l n="88">νηὸς Ἰησονίης, ἐπιβήμενος εἰς χθόνα Κόλχων </l>
<l n="89">σύμπλοος ὡμάρτησε κορυσσομένῳ Μελεάγρῳ. </l>
<l n="90">τοῖος ἐὼν ἔτι κοῦρος, ἔχων παιδήιον ἥβην, </l>
<l n="91">ἁβροκόμης Ὑμέναιος ἐδύσατο φύλοπιν Ἰνδῶν, </l>
<l n="92">δινεύων ἑκάτερθε παρηίδος ἥλικα χαίτην· </l>
<l n="93">καί οἱ ἐφωμάρτησαν ὁμήλυδες ἀσπιδιῶται, </l>
<l n="94">οἵ τ' Ἀσπληδόνος ἄστυ, καὶ ὃν Χάρις οὔ ποτε λείπει </l>
<l n="95">Ὀρχομενὸν Μινύαο, χοροίτυπον ἄλσος Ἐρώτων, </l>
<l n="96">οἵ θ' Ὑρίην ἐνέμοντο, θεηδόχον οὖδας ἀρούρης, </l>
<l n="97">ξεινοδόκου μεθέπουσαν ἐπωνυμίην Ὑριῆος, </l>
<l n="98">ἧχι Γίγας ἀπέλεθρος ἀπειρογάμων ἀπὸ λέκτρων <pb/> </l>
<l n="99">Ὠρίων τριπάτωρ ἀπὸ μητέρος ἄνθορε Γαίης, </l>
<l n="100">εὖτε θεῶν τριγόνοισιν ἀεξηθεῖσα γενέθλαις </l>
<l n="101">εἰς τόκον αὐτοτέλεστον ἐμορφώθη χύσις οὔρων, </l>
<l n="102">αὔλακα νυμφεύσασα τελεσσιγόνοιο βοείης, </l>
<l n="103">καὶ χθονὸς ἄσπορον υἷα λαγὼν μαιώσατο γαίης, </l>
<l n="104">οἵ τ' ἔχον ἀγρομένων ξεινηδόκον οὖδας Ἀχαιῶν, </l>
<l n="105">Αὐλίδα πετρήεσσαν, ἐδέθλιον Ἰοχεαίρης, </l>
<l n="106">ἧχι θεὰ βαρύμηνις ὀρεσσαύλῳ παρὰ βωμῷ </l>
<l n="107">δέκτο θυηπολίην ψευδήμονος Ἰφιγενείης, </l>
<l n="108">καὶ κεμὰς οὐρεσίφοιτος ἀμεμφέι καίετο πυρσῷ, </l>
<l n="109">ἁρπαμένης νόθον εἶδος ἀληθέος Ἰφιγενείης, </l>
<l n="110">ἣν Ὀδυσεὺς ἐκόμισσε δολοπλόκος ὡς Ἀχιλῆος </l>
<l n="111">ἐσσομένην πρὸ μόθοιο παρευνέτιν, ἔνθεν ἀκούει </l>
<l n="112">Αὐλὶς ἀνυμφεύτοιο γαμοστόλος Ἰφιγενείης, </l>
<l n="113">ὁλκάσι δ' Ἀργείων ἐπεσύρισε πομπὸς ἀήτης </l>
<l n="114">ἄψοφα μαστίζων ἐχενηίδος ἄκρα γαλήνης, </l>
<l n="115">νεβροφόνῳ βασιλῆι φέρων παλινάγρετον αὔρην, </l>
<l n="116">κούρη δ' ὀψὲ μολοῦσα μετάρσιος ἐς χθόνα Ταύρων </l>
<l n="117">φρικτὰ κακοξείνων ἐδιδάσκετο θεσμὰ λεβήτων, </l>
<l n="118">ἀνέρα δαιτρεύουσα, καὶ ἀνδροφόνῳ παρὰ βωμῷ </l>
<l n="119">γνωτὸν ἁλιπτοίητον ἀνεζώγρησεν Ὀρέστην. </l>
<l n="120">Βοιωτῶν τόσος ἦλθεν ἀμετρήτων στόλος ἀνδρῶν </l>
<l n="121">Ἰνδῴην ἐπὶ δῆριν ὁμαρτήσας Ὑμεναίῳ. <pb/> </l>
<l n="122" rend="indent(1)">τοῖσι συνεστρατόωντο σοφῇ παρὰ Δελφίδι πέτρῃ </l>
<l n="123">ἀγχίποροι Φωκῆες ὁμήλυδες, οἳ Κυπαρίσσου </l>
<l n="124">εἶχον ἕδος καὶ γαῖαν Ὑάμπολιν, ἥν περ ἀκούω </l>
<l n="125">Ἀονίης ὑὸς οὖδας ἐπώνυμον, ἣ περὶ μορφῆς </l>
<l n="126">αὐχένα γαῦρον ἄειρε καὶ ἤρισε Τριτογενείῃ· </l>
<l n="127">οἵ τε λάχον Πυθῶνα καὶ ἀμφίκρημνον ἀλωήν, </l>
<l n="128">Κρῖσαν ἀειδομένην καὶ Δαυλίδα καὶ Πανοπῆα, </l>
<l n="129">γείτονα Βάκχον ἔχοντες, ἐπεὶ δαφναῖος Ἀπόλλων </l>
<l n="130">κλῆρον ἑὸν ξύνωσε κασιγνήτῳ Διονύσῳ, </l>
<l n="131">Παρνησσὸν δικάρηνον· ἀγειρομένοισι δὲ λαοῖς </l>
<l n="132">Πυθιὰς ὀμφήεσσα θεηγόρος ἔκλαγε πέτρη </l>
<l n="133">καὶ τρίπος αὐτοβόητος, ἀσιγήτοιο δὲ πηγῆς </l>
<l n="134">Κασταλίης λάλον οἶδμα σοφῷ πάφλαζε ῥεέθρῳ. </l>
<l n="135" rend="indent(1)">Εὐβοέων δὲ φάλαγγας ἐκόσμεον ἀσπιδιῶται </l>
<l n="136">παιδοκόμοι Κορύβαντες ἀεξομένου Διονύσου, </l>
<l n="137">οἳ Φρύγα κόλπον ἔχοντες ὀρεσσιπόλῳ παρὰ Ῥείῃ </l>
<l n="138">νήπιον εἰσέτι Βάκχον ἐκυκλώσαντο βοείαις, </l>
<l n="139">τόν ποτε πορφυρέῳ κεκαλυμμένον οἴνοπι πέπλῳ </l>
<l n="140">εὗρον ἐνὶ σκοπέλοις, κερόεν βρέφος, ἔνθα μιν Ἰνὼ </l>
<l n="141">Μύστιδι παιδοκόμῳ παρακάτθετο μητρὶ Κορύνθου· <pb/> </l>
<l n="142">οἳ τότε πάντες ἵκανον ἀειδομένης ἀπὸ νήσου, </l>
<l n="143">Πρυμνεὺς εἱλιπόδης τε Μίμας καὶ ὀρίδρομος Ἄκμων </l>
<l n="144">Δαμνεύς τ' Ὠκύθοός τε σακεσπάλος, οἷς ἅμα βαίνων </l>
<l n="145">σύνδρομος Ἰδαίῳ κορυθαιόλος ἦλθε Μελισσεύς, </l>
<l n="146">οὕς ποτε δυσσεβίης κεκορυθμένος ἄφρονι κέντρῳ </l>
<l n="147">Σῶκος ἁλιζώνοιο πατὴρ νοσφίσσατο πάτρης </l>
<l n="148">Κόμβης ἑπτατόκου μετὰ μητέρος· οἱ δὲ φυγόντες </l>
<l n="149">Κνώσσιον οὖδας ἵκοντο, καὶ ἔμπαλιν ἦσαν ἀλῆται </l>
<l n="150">ἐς Φρυγίην Κρήτηθεν, ἀπὸ Φρυγίης ἐς Ἀθήνας, </l>
<l n="151">ἀλλοδαποὶ ναετῆρες ὁμέστιοι, εἰσόκε Κέκροψ </l>
<l n="152">Σῶκον ἀπηλοίησε Δίκης ποινήτορι χαλκῷ, </l>
<l n="153">καὶ χθόνα καλλείψαντες ἁλικλύστου Μαραθῶνος </l>
<l n="154">νόστιμον ἴχνος ἔκαμψαν ἐς ἱερὸν οὖδας Ἀβάντων, </l>
<l n="155">Κουρήτων προτέρων χθόνιον γένος, οἷς μέλος αὐλῶν, </l>
<l n="156">οἷς βίος εὐκελάδων ξιφέων κτύπος, οἷς τινι ῥυθμῷ </l>
<l n="157">κύκλα ποδῶν μεμέλητο καὶ ἀσπιδόεσσα χορείη. </l>
<l n="158">τοῖσι συνεστρατόωντο μαχήμονες υἷες Ἀβάντων, </l>
<l n="159">οἳ λάχον ὀφρυόεσσαν Ἐρέτριαν, οἳ λάχον ἄμφω, </l>
<l n="160">καὶ Στύρα καὶ Κήρινθον, ἀειδομένης τε Καρύστου </l>
<l n="161">ἕδρανα καὶ Δίου κραναὸν πέδον, οἵ τ' ἔχον ἄκρην, </l>
<l n="162">ἄκρην κυματόεσσαν ἀσιγήτοιο Γεραιστοῦ, <pb/> </l>
<l n="163">καὶ Στύγα καὶ Κοτυλαῖον ἕδος καὶ Σιρίδος ἕδρην </l>
<l n="164">Μαρμαρίου τε τένοντα καὶ Ὠγυγίης πέδον Αἰγῆς· </l>
<l n="165">τοῖς ἅμα λαὸς ἵκανεν ὁμόστολος, οἷς πέλε πάτρη </l>
<l n="166">Χαλκίς, ὀπισθοκόμων μητρόπτολις Ἐλλοπιήων. </l>
<l n="167">ἑπτὰ μὲν ἡγεμόνες στρατὸν ὥπλισαν, ἀλλ' ἕνα πάντες </l>
<l n="168">θυμὸν ἔχον κατ' ἄρηα· καὶ ἀστέρας αἴθοπι βωμῷ </l>
<l n="169">Ζῳδιακῆς ναετῆρας ἐμειλίξαντο κελεύθου, </l>
<l n="170">δῆριν ἰσηρίθμοισιν ἐπιτρέψαντες ἀλήταις. </l>
<l n="171" rend="indent(1)">Κεκροπίδας δ' ἐκόρυσσε μόθων ἀκόρητος Ἐρεχθεύς, </l>
<l n="172">χρύσεον ἀγλαόπαιδος Ἐρεχθέος αἷμα κομίζων, </l>
<l n="173">τόν ποτε πυρσοφόροιο κατὰ πτύχα παρθενεῶνος </l>
<l n="174">παρθένος αὐτολόχευτος ἀνέτρεφεν ἄρσενι μαζῷ </l>
<l n="175">παιδοκόμος γλαυκῶπις ἀνήροτος, αἰδομένη δὲ </l>
<l n="176">παρθενίῳ πήχυνεν ἀήθεϊ κοῦρον ἀγοστῷ </l>
<l n="177">Ἡφαιστηιάδην, ὅτε δύσγαμος Ἀμφιγυήεις </l>
<l n="178">ἀλλοίῃ φιλότητι γονὴν ἔσπειρεν ἀρούρῃ, </l>
<l n="179">θερμὸν ἀκοντίζων αὐτόσσυτον ἀφρὸν Ἐρώτων· </l>
<l n="180">τοῖος Ἀθηναίων στρατιῆς πρόμος ἦλθεν Ἐρεχθεύς, </l>
<l n="181">Σίφνον ἔχων συνάεθλον, ὁμόπτολιν ἡγεμονῆα ... <pb/> </l>
<l n="182">οἳ λάχον Οἰνώνης γόνιμον πέδον, οἵ τε καρήνων </l>
<l n="183">γείτονος Ὑμήττοιο μελισσήεντας ἐναύλους </l>
<l n="184">καὶ τέμενος βαθύδενδρον ἐλαιοκόμου Μαραθῶνος, </l>
<l n="185">οἵ τε πόλιν Κελεοῖο, καὶ οἳ λάχον ὅρμον Ἀθήνης, </l>
<l n="186">ἀγχίαλον Βραυρῶνα, κενήριον Ἰφιγενείης, </l>
<l n="187">καὶ δάπεδον Θορίκοιο καὶ εὐώδινος Ἀφίδνης, </l>
<l n="188">οἵ τ' ἔχον ἀγλαόπαιδος Ἐλευσινίην χθόνα Δηοῦς, </l>
<l n="189">μυστιπόλοι ταλάροιο καὶ εὐκάρποιο θεαίνης, </l>
<l n="190">Τριπτολέμου γεγαῶτες ἀφ' αἵματος, ὅς ποτε Δηοῦς </l>
<l n="191">δίφρον ἐχιδνήεντα δι' ἠέρος ἡνιοχεύων </l>
<l n="192">στικτὰ φερεσταχύων ἐπεμάστιε νῶτα δρακόντων· </l>
<l n="193">καὶ πολὺς ἔνθα καὶ ἔνθα σιδήρεα τεύχεα πάλλων </l>
<l n="194">παισὶ κορυσσομένοισι γέρων ὤρεξεν Ἀχαρνεύς· </l>
<l n="195">καὶ στίχες Ἀτθίδος ἦλθον ἐπήλυδες, ἐγρεμόθων δὲ </l>
<l n="196">σὺν δορί, σὺν ξιφέεσσιν ἐπειγομένων ναετήρων </l>
<l n="197">εἰς μόθον εὐπήληκες ἐβακχεύθησαν Ἀθῆναι, </l>
<l n="198">ἐσσυμένων δ' ἐς ἄρηα λιμὴν ἤχησε Φαληρεύς· </l>
<l n="199">καὶ πολὺς ἀγγέλλων προτέρην αὐτόχθονα φύτλην </l>
<l n="200">χρύσεος εὐπλέκτοισι κόμαις ἐσφίγγετο τέττιξ. </l>
<l n="201" rend="indent(1)">Ἀτθίδα γαῖαν ἔλειπε καὶ Αἰακός, ὃν νόθος ὄρνις <pb/> </l>
<l n="202">ἁρπαμένῃ σπέρμηνε μιγεὶς Ἀσωπίδι νύμφῃ, </l>
<l n="203">αἰετὸς Αἰγίνης πτερόεις πόσις ὑψιπέτης Ζεύς· </l>
<l n="204">ἐκ δὲ γάμου πεφάτιστο καὶ Αἰακός· ἔξοχα δ' ἄλλων </l>
<l n="205">χραισμῆσαι μενέαινε κασιγνήτῳ Διονύσῳ· </l>
<l n="206">Μυρμιδόνων δὲ φάλαγγας ἐκόσμεεν ἴδμονι τέχνῃ, </l>
<l n="207">οἳ πρὶν ἔσαν μύρμηκες ἐφερπύζοντες ἀρούρῃ, </l>
<l n="208">ποσσὶ πολυσπερέεσσι μεμηλότες, εἰσόκεν αὐτῶν </l>
<l n="209">ἐκ χροὸς οὐτιδανοῖο χαμαιγενὲς εἶδος ἀμείψας </l>
<l n="210">φέρτερον εἰς δέμας ἄλλο μετέπλασεν ὑψιμέδων Ζεύς, </l>
<l n="211">καὶ στρατὸς ἐβλάστησεν ἐνόπλιος· ἐξαπίνης γὰρ </l>
<l n="212">ἀλλοφυής, ἄφθογγος, ἀπόσπορος ἐσμὸς ἀρούρης </l>
<l n="213">εἰς βροτὸν αὐδήεντα δέμας μορφώσατο μύρμηξ· </l>
<l n="214">τῶν πρόμος Αἰακὸς ἦρχεν, ἐν εὐτύκτῳ δὲ βοείῃ </l>
<l n="215">Ζῆνα νόθον σοφὸν ὄρνιν ἐπέγραφε, σῆμα γενέθλης, </l>
<l n="216">φειδομένοις ὀνύχεσσιν ἐλαφρίζοντα γυναῖκα, </l>
<l n="217">καὶ ποταμὸς πυρίκαυτος ἔην σχεδόν, ἄγχι δὲ κούρη </l>
<l n="218">οἰκτρὰ κατηφιόωσα, καὶ εἰ πέλεν ἄπνοος εἰκών, </l>
<l n="219">δόχμιον ὄμμα τίταινεν, ἅτε στενάχουσα τοκῆα </l>
<l n="220">Ἀσωπὸν βαρύγουνον, ἔοικε δὲ τοῦτο βοῆσαι· </l>
<l n="221">’καλὸν ἐμοὶ πόρες ἕδνον ἐμὸν γενετῆρα δαμάσσας.’ </l>
<l n="222" rend="indent(1)">Κρήτης δ' ἡγεμόνευε πολυγλώσσων ναετήρων </l>
<l n="223">Ἀστέριος φαιδρωπὸν ἔχων δέμας, ἀμφότερον δὲ <pb/> </l>
<l n="224">ὅσσον ἔην ἐρόεις, τόσον ἄλκιμος, ὅν ποτε νύμφη </l>
<l n="225">λυσαμένη Μίνωι σαόφρονος ἅμμα κορείης </l>
<l n="226">Φαιστιὰς Ἀνδρογένεια Κυδωναίῃ τέκεν εὐνῇ· </l>
<l n="227">ὃς τότε λαὸν ἄγων ἑκατόμπολιν οἴνοπι Βάκχῳ </l>
<l n="228">ἵκετο κυδαίνων ἐμφύλιον αἷμα γενέθλης </l>
<l n="229">πατρὸς ἑοῦ· Σεμέλης γὰρ ἀνεψιὸς ἔπλετο Μίνως, </l>
<l n="230">Κάδμου ξυνὰ γένεθλα· πολυσπερέες δὲ μαχηταὶ </l>
<l n="231">πάντες ἑνὶ σπεύδοντι συνέρρεον ἡγεμονῆι, </l>
<l n="232">οἱ μὲν ἀπὸ Κνωσσοῖο μαχήμονες, οἱ δ' ἀπὸ Λύκτου </l>
<l n="233">Μιλήτου στρατιῇσι συνήλυδες· οἷς ἅμα πολλοὶ </l>
<l n="234">ὑψιλόφου Γόρτυνος ἐθωρήσσοντο πολῖται </l>
<l n="235">καὶ ναέται Ῥυτίοιο καὶ εὐκάρποιο Λυκάστου ... </l>
<l n="236">καὶ χθόνα Νωδαίοιο Διὸς καὶ ἐδέθλια Βοίβης </l>
<l n="237">καὶ δάπεδον Κισάμοιο, καὶ ἄλσεα καλὰ Κυταίου. </l>
<l n="238">τοῖος ἀπὸ Κρήτης πρόμος ἤλυθεν· ἐρχομένῳ δὲ </l>
<l n="239">θερμοτέραις ἀκτῖσι χέων μαντήιον αἴγλην </l>
<l n="240">Ἀστερίῳ σελάγιζεν ὁμώνυμος Ἄρεος ἀστήρ, </l>
<l n="241">νίκης ἐσσομένης πρωτάγγελος· ἀλλ' ἐνὶ χάρμῃ <pb/> </l>
<l n="242">νικήσας νόθον οἶστρον ἀήθεος ἔσχεν ἀρούρης </l>
<l n="243">νηλής· οὐ γὰρ ἔμελλεν ἰδεῖν μετὰ φύλοπιν Ἰνδῶν </l>
<l n="244">πάτριον Ἰδαίης κορυθαιόλον ἄντρον ἐρίπνης, </l>
<l n="245">ἀλλὰ βίον προβέβουλε λιπόπτολιν, ἀντὶ δὲ Δίκτης </l>
<l n="246">Κνώσσιος ἐν Σκυθίῃ μετανάστιος ἔσκε πολίτης, </l>
<l n="247">καὶ πολιὸν Μίνωα καὶ Ἀνδρογένειαν ἐάσσας </l>
<l n="248">ξεινοφόνων σοφὸς ἦλθεν ἐς ἔθνεα βάρβαρα Κόλχων </l>
<l n="249">Ἀστερίους τ' ἐκάλεσσε καὶ ὤπασεν οὔνομα λαοῖς </l>
<l n="250">Κρητικόν, οἷς ξένα θεσμὰ φύσις πόρε, παιδοκόμου δὲ </l>
<l n="251">πάτριον Ἀμνισοῖο ῥόον Κρηταῖον ἐάσσας </l>
<l n="252">αἰδομένοις στομάτεσσι νόθον πίε Φάσιδος ὕδωρ. </l>
<l n="253" rend="indent(1)">μοῦνος Ἀρισταῖος βραδὺς ἤιε λοίσθιος ἄλλων, </l>
<l n="254">ὅσσοι γαῖαν ἔναιον ὁμούριον Ἑλλάδι γαίῃ, </l>
<l n="255">ὃς μέλιτος γλυκεροῖο πολυτρήτων ἀπὸ σίμβλων </l>
<l n="256">αὐχένα γαῦρον ἄειρε, καὶ οἰνοχύτῳ Διονύσῳ </l>
<l n="257">ἤρισεν ἀπρήκτῳ μελιηδέος ἐλπίδι νίκης· </l>
<l n="258">ἀμφοτέροις δ' ἐδίκαζον, ὅσοι ναετῆρες Ὀλύμπου· </l>
<l n="259">ἀλλὰ πάις Φοίβοιο νεόρρυτα χεύματα σίμβλων </l>
<l n="260">ἀθανάτοις ὀρέγων μελιηδέος ἤμβροτε νίκης, </l>
<l n="261">ὅττι θεοὶ παχὺ χεῦμα φιλοπτόρθοιο μελίσσης <pb/> </l>
<l n="262">δεξάμενοι κόρον ὀξὺν ἀτερπέος εἶχον ἐέρσης· </l>
<l n="263">καὶ κόρος ἦν μακάρων τρίτατον δέπας, οὐδὲ τετάρτου </l>
<l n="264">κιρναμένου γεύσαντο παλιννόστοιο κυπέλλου, </l>
<l n="265">καὶ μάλα διψώοντες· ἀρυομένοιο δὲ Βάκχου </l>
<l n="266">ὄμβρῳ ἐυρραθάμιγγι νόον τέρποντες ἐέρσης </l>
<l n="267">εἰς ὅλον ἦμαρ ἔπινον ἀλωφήτου χύσιν οἴνου· </l>
<l n="268">καὶ μεθύων γλυκὺν οἶνον ἐθάμβεεν ἄλλος ἐπ' ἄλλῳ </l>
<l n="269">ἐξ ἑτέρου ποθέων ἕτερον δέπας ἡδέι θυμῷ, </l>
<l n="270">εὐφροσύνην ἀκόρητον ἔχων θελξίφρονος οἴνου· </l>
<l n="271">Ζεὺς δὲ μελιρραθάμιγγος † ἐθάμβεεν ἔργα μελίσσης </l>
<l n="272">δαιδαλέην τ' ὠδῖνα φιλοσμήνου τοκετοῖο, </l>
<l n="273">δῶρον Ἀρισταίοιο, καὶ οἰνοχύτῳ Διονύσῳ </l>
<l n="274">ὤπασε λυσιπόνοιο φέρειν πρωτάγρια νίκης. </l>
<l n="275">ἔνθεν Ἀρισταῖος βραδὺς ἤιεν εἰς μόθον Ἰνδῶν, </l>
<l n="276">ὄψιμος εὐνήσας πρότερον χόλον, Ἀρκάδα πέτρην, </l>
<l n="277">ἔνδιον Ἑρμείαο λιπὼν Κυλλήνιον ἕδρην· </l>
<l n="278">οὔ πω γὰρ προτέρῃ Μεροπηίδι νάσσατο νήσῳ, <pb/> </l>
<l n="279">οὔ πω δ' ἀτμὸν ἔπαυσε πυρώδεα διψάδος ὥρης </l>
<l n="280">Ζηνὸς ἀλεξικάκοιο φέρων φυσίζοον αὔρην, </l>
<l n="281">οὐδὲ σιδηροχίτων δεδοκημένος ἀστέρος αἴγλην </l>
<l n="282">Σείριον αἰθαλόεντος ἀναστέλλων πυρετοῖο </l>
<l n="283">ἐννύχιος πρήυνε, τὸν εἰσέτι διψαλέον πῦρ </l>
<l n="284">θερμὸν ἀκοντίζοντα δι' αἰθέρος αἴθοπι λαιμῷ </l>
<l n="285">ἄσθμασι λεπταλέοισι καταψύχουσιν ἀῆται· </l>
<l n="286">ἀλλ' ἔτι Παρρασίης πέδον ᾤκεεν. ἐρχομένῳ δὲ </l>
<l n="287">λαὸς ἐθωρήχθη βαλανηφάγος Ἀρκὰς ἀλήτης, </l>
<l n="288">οἵ τ' εἶχον Λασιῶνα καὶ ἄλσεα καλὰ Λυκαίου </l>
<l n="289">καὶ κραναὴν Στύμφηλον, ἀειδομένην τε πολίχνην </l>
<l n="290">Ῥίπην καὶ Στρατίην καὶ Μαντινέην καὶ Ἐνίσπην </l>
<l n="291">Παρρασίην τ' εὔδενδρον, ὅπῃ πέδον ἐστὶ θεαίνης </l>
<l n="292">ἀστιβὲς ἀρχεγόνοιο λεχώιον εἰσέτι Ῥείης, </l>
<l n="293">καὶ δάπεδον Φενεοῖο καὶ ὀρχηθμοῖο τοκῆα, </l>
<l n="294">Ὀρχομενὸν πολύμηλον, ἐδέθλιον Ἀπιδανήων, </l>
<l n="295">οἵ τ' ἔχον Ἀρκαδίην πόλιν Ἀρκάδος, ὅν ποτε μήτηρ </l>
<l n="296">Καλλιστὼ Διὶ τίκτε, πατὴρ δέ μιν εἰς πόλον ἄστρων </l>
<l n="297">στηρίξας ἐκάλεσσε χαλαζήεντα Βοώτην· <pb/> </l>
<l n="298">τόσσον Ἀρισταῖος στρατὸν ὥπλισεν Ἀρκάδι λόγχῃ </l>
<l n="299">ἀνδράσι μαρναμένους νομάδας κύνας εἰς μόθον ἕλκων, </l>
<l n="300">τόν ποτε Κυρήνη, κεμαδοσσόος Ἄρτεμις ἄλλη, </l>
<l n="301">Φοιβείῃ φιλότητι λεοντοφόνος τέκε νύμφη, </l>
<l n="302">ὁππότε μιν Λιβύῃ ψαμαθώδεϊ καλὸς Ἀπόλλων </l>
<l n="303">ἤγαγε νυμφοκόμῳ μετανάστιον ἅρπαγι δίφρῳ. </l>
<l n="304">καί μιν ἐπισπεύδοντα λιπὼν μαντώδεα δάφνην </l>
<l n="305">αὐτὸς ἑαῖς παλάμῃσι πατὴρ θώρηξεν Ἀπόλλων· </l>
<l n="306">παιδὶ δὲ τόξον ἔδωκε, καὶ ἥρμοσε χειρὶ βοείην </l>
<l n="307">δαιδαλέην, γλαφυρὴν δὲ καθιεμένην διὰ νώτου </l>
<l n="308">ὠμαδίῳ τελαμῶνι κατεκλήισε φαρέτρην. </l>
<l n="309" rend="indent(1)">τῷ δ' ἐπὶ Σικελίηθεν ἑκηβόλος ἦλθεν Ἀχάτης, </l>
<l n="310">καί οἱ ἐφωμάρτησαν ὁμήλυδες ἀσπιδιῶται, </l>
<l n="311">Κιλλυρίων τ' Ἐλύμων τε πολὺς στρατός, οἵ τε Παλίκων </l>
<l n="312">ἕδρανον ἀμφενέμοντο, καὶ οἳ Κατάνην παρὰ λίμνην </l>
<l n="313">γείτονα Σειρήνων πόλιν ᾤκεον, ἃς Ἀχελῴῳ </l>
<l n="314">Τερψιχόρη ῥοδόεσσα βοοκραίρων ἀπὸ λέκτρων </l>
<l n="315">τίκτεν ἀελλήεντι συναπτομένη παρακοίτῃ· </l>
<l n="316">οἵ τ' εἶχον Καμάριναν, ὅπῃ κελάδοντι ῥεέθρῳ </l>
<l n="317">Ἵππαρις ἀστήρικτος ἐρεύγεται ἀγκύλον ὕδωρ, </l>
<l n="318">Ὕβλης θ' ἱερὸν ἄστυ, καὶ οἳ σχεδὸν ᾤκεον Αἴτνης, <pb/> </l>
<l n="319">ἧχι πυρὸς κρητῆρες ἀναπτομένης ἀπὸ πέτρης </l>
<l n="320">θερμὸν ἀναβλύζουσι Τυφαονίης σέλας εὐνῆς, </l>
<l n="321">οἵ τε δόμους ἐδάσαντο παρ' ὀφρυόεντι Πελώρῳ, </l>
<l n="322">καὶ δάπεδον νησαῖον ἁλιρροίζοιο Παχύνου, </l>
<l n="323">καὶ Σικελὴν Ἀρέθουσαν, ὅπῃ μετανάστιος ἕρπει </l>
<l n="324">στέμματι Πισαίῳ κομόων Ἀλφειὸς ἀλήτης, </l>
<l n="325">πορθμεύων βατὸν οἶδμα, καὶ ἀκροτάτου διὰ πόντου </l>
<l n="326">ἕλκει δοῦλον Ἔρωτος ὑπέρτερον ἄβροχον ὕδωρ, </l>
<l n="327">θερμὸν ἔχων ψυχροῖο δι' ὕδατος ἁπτόμενον πῦρ. </l>
<l n="328">τοῖς ἔπι Φαῦνος ἵκανε πυρισφρήγιστον ἐάσσας </l>
<l n="329">Σικελίης τριλόφοιο Πελωρίδα πέζαν ἐρίπνης, </l>
<l n="330">τὸν βυθίῳ Κρονίωνι συναπτομένη τέκε Κίρκη, </l>
<l n="331">σύγγονος Αἰήταο πολύθρονος, ἣ παρὰ λόχμῃ </l>
<l n="332">ᾤκεε πετραίοιο βαθύσκια κύκλα μελάθρου. </l>
<l n="333" rend="indent(1)">καὶ Λίβυες στρατόωντο παρ' Ἑσπέριον κλίμα γαίης </l>
<l n="334">ἀγχινεφῆ ναίοντες ἀλήμονος ἄστεα Κάδμου· </l>
<l n="335">κεῖθι γὰρ ἀντιπόρων ἀνέμων πεφορημένος αὔραις </l>
<l n="336">εἰς χρόνον ᾤκεε Κάδμος, ἔχων Σιθωνίδα νύμφην </l>
<l n="337">σύμπλοον, Ἁρμονίην ἔτι παρθένον, ἧς διὰ μορφὴν </l>
<l n="338">γείτονας ἀντιβίους πολεμητόκος ὥπλισε φήμη, </l>
<l n="339">ἣν Χαρίτην ὀνόμηνε Λίβυς στρατός—ἁβροτέρη γὰρ <pb/> </l>
<l n="340">Βιστονὶς ἐβλάστησεν ἐπιχθονίη Χάρις ἄλλη, </l>
<l n="341">τῆς ἄπο καὶ Λιβύης Χαρίτων λόφος—, ἧς ἐπὶ μορφῇ </l>
<l n="342">ἅρπαγος ὑσμίνης δεδονημένος ἄφρονι κέντρῳ </l>
<l n="343">φρικτὸς ἐρωμανέων ἐκορύσσετο βάρβαρος ἄρης, </l>
<l n="344">λαὸς ἐρημονόμος Μαυρούσιος· ἀλλὰ τινάσσων </l>
<l n="345">χερσὶ χαμαιγενέεσσι Λιβυστίδος ἔγχος Ἀθήνης </l>
<l n="346">Ἁρμονίης πολέμιζε προασπίζων παρακοίτης, </l>
<l n="347">Ἑσπερίων δ' ἐφόβησεν ὅλον γένος Αἰθιοπήων </l>
<l n="348">σὺν Διὶ θωρηχθέντι, σὺν Ἄρεϊ καὶ Κυθερείῃ· </l>
<l n="349">κεῖθι καί, ὡς ἐνέπουσι, παρὰ Τριτωνίδι λίμνῃ </l>
<l n="350">Ἁρμονίῃ παρέλεκτο ῥοδώπιδι Κάδμος ἀλήτης, </l>
<l n="351">Νύμφαι δ' Ἑσπερίδες μέλος ἔπλεκον, ὧν ἀπὸ κήπου </l>
<l n="352">Κύπρις ὁμοῦ καὶ Ἔρωτες ἐκόσμεον εὔγαμον εὐνήν, </l>
<l n="353">χρυσείην θαλάμοισιν ἐπικρεμάσαντες ὀπώρην, </l>
<l n="354">νύμφης ἕδνον ἔρωτος ἐπάξιον, ἧς ἀπὸ φύλλων </l>
<l n="355">Ἁρμονίη καὶ Κάδμος ἐχεκτεάνῳ παρὰ παστῷ </l>
<l n="356">βόστρυχον ἀφνειοῖσιν ἐμιτρώσαντο κορύμβοις </l>
<l n="357">ἀντὶ ῥόδου γαμίοιο· καὶ ἁβροτέρη πέλε νύμφη </l>
<l n="358">χρύσεα δῶρα φέρουσα, γέρας χρυσῆς Ἀφροδίτης· </l>
<l n="359">καὶ μέλος ἀστραίης κιθάρης ἐπὶ κῶμον ἐγείρας <pb/> </l>
<l n="360">μητροπάτωρ σφαιρηδὸν ἑῷ βητάρμονι ταρσῷ </l>
<l n="361">οὐρανὸν ἀμφελέλιζε Λίβυς κυρτούμενος Ἄτλας, </l>
<l n="362">καὶ μέλος ἁρμονίης ἐμελίζετο γείτονι φωνῇ· </l>
<l n="363">καὶ ζυγίης φιλότητος ἑῆς μνημήια νύμφης </l>
<l n="364">δῶκε ποδῶν ἐπίβαθρα Λιβυστίδι Κάδμος ἀρούρῃ, </l>
<l n="365">δωμήσας πολίων ἑκατοντάδα, δῶκε δ' ἑκάστῃ </l>
<l n="366">δύσβατα λαϊνέοις ὑψούμενα τείχεα πύργοις. </l>
<l n="367">κείνου μνῆστιν ἔχοντες ἐπεστρατόωντο μαχηταὶ </l>
<l n="368">μαρναμένου Βρομίοιο προασπιστῆρες ἐνυοῦς, </l>
<l n="369">τικτομένης ναίοντες ἐδέθλια γείτονα Μήνης </l>
<l n="370">καὶ Διὸς Ἀσβύσταο μεσημβρίζοντας ἐναύλους, </l>
<l n="371">μαντιπόλου κερόεντος, ὅπῃ ποτὲ πολλάκις Ἄμμων </l>
<l n="372">ἀρνειοῦ τριέλικτον ἔχων ἴνδαλμα κεραίης </l>
<l n="373">ὀμφαίοις στομάτεσσιν ἐθέσπισεν Ἑσπέριος Ζεύς· </l>
<l n="374">οἵ τε ῥόον Χρεμέταο καὶ οἳ παρὰ Κίνυφος ὕδωρ </l>
<l n="375">ᾤκεον ἀζαλέης ψαμαθώδεα πέζαν ἀρούρης, </l>
<l n="376">Αὐσχῖσαι Βάκαλές τε συνήλυδες, οὓς πλέον ἄλλων </l>
<l n="377">ἄρεϊ τερπομένους Ζεφυρήιος ἔτρεφεν ἀγκών. </l>
<l n="378">τόσσος λαὸς ἔην ἑκατόμπολις· ἐρχομένης δὲ </l>
<l n="379">πληθύος ἡγεμόνευε Κραταιγόνος, ὅν ποτε κούρη <pb/> </l>
<l n="380">Ἀγχιρόη Χρεμέταο παρὰ πλαταμῶνα τοκῆος </l>
<l n="381">Ψύλλου κουφονόοιο μινυνθαδίῃ τέκεν εὐνῇ </l>
<l n="382">νυμφίον ἀγκὰς ἔχουσα θεημάχον, οὗ ποτε καρποὺς </l>
<l n="383">ἄσθματι διψαλέῳ Νότος ἔφλεγε θερμὸς ἀήτης· </l>
<l n="384">αὐτὰρ ὁ θωρήσσων κορυθαιόλον ἄρεα νηῶν </l>
<l n="385">ναύμαχον ἐσμὸν ἄγειρεν, ὅπως ποινήτορι θεσμῷ </l>
<l n="386">ἠερίοις ἀνέμοισιν ἀναστήσειεν ἐνυώ, </l>
<l n="387">ἱέμενος κτεῖναι φλογερὸν Νότον· ἄγχι δὲ νήσου </l>
<l n="388">Αἰολίης στόλος ἦλθε σακεσπάλος, ἀλλὰ μανέντος </l>
<l n="389">ἀνδρὸς ἀκοντιστῆρες ἀελλήεντι κυδοιμῷ </l>
<l n="390">ὁλκάδα μαστίζοντες ἐθωρήχθησαν ἀῆται, </l>
<l n="391">συμφερτὴν δονέοντες ἀρηγόνα σύμπνοον αὔρην, </l>
<l n="392">καὶ στρατιὴν καὶ Ψύλλον ἐτυμβεύσαντο θαλάσσῃ. </l>
<l n="393" rend="indent(1)">Θρηικίης δὲ Σάμοιο συνέρρεον ἀσπιδιῶται, </l>
<l n="394">κοίρανος οὓς προΐαλλε βαθυσμήριγγος ὑπήνης ... </l>
<l n="395">Ἠμαθίων βαρύγουνος, ἔχων χιονώδεα χαίτην, </l>
<l n="396">Τιτήνων μελέεσσιν ἐοικότας, οἵ τ' ἔχον ἄμφω, </l>
<l n="397">ἀγχίαλον Μύρμηκα καὶ ἀνθεμόεντα Σαώκην, </l>
<l n="398">καὶ χθόνα Τευμερίοιο καὶ εὐλείμωνος ἀρούρης </l>
<l n="399">ἄλσεα Φησιάδαο κατάσκια δενδράδι λόχμῃ, </l>
<l n="400">καὶ ζαθέην Ζήρυνθον ἀκοιμήτων Κορυβάντων <pb/> </l>
<l n="401">κτίσμα, φατιζομένης Περσηίδος ὁππόθι κούρης </l>
<l n="402">μυστιπόλων δαΐδων θιασώδεές εἰσιν ἐρίπναι, </l>
<l n="403">οἵ τε πολυγλώχινος ὑπὸ κρηπῖδος ἀρούρης </l>
<l n="404">Βρόντιον ἀμφενέμοντο, καὶ ἃς ἐπὶ γείτονι πόντῳ </l>
<l n="405">Ἀτραπιτοὺς βυθίοιο Ποσειδάωνος ἀκούω. </l>
<l n="406">τόσσαι μὲν στίχες ἦλθον ὁμήλυδες, ἀρχεγόνου δὲ </l>
<l n="407">Ἠλέκτρης ὁμόφυλον ἐπιστώσαντο γενέθλην· </l>
<l n="408">κεῖθι γὰρ Ἁρμονίην γένος αἰθέρος, αἷμα θαλάσσης, </l>
<l n="409">Ἄρης, Ζεύς, Κυθέρεια θεῶν χραισμήτορι Κάδμῳ </l>
<l n="410">κουριδίην ἀνάεδνον ἐδωρήσαντο γυναῖκα. </l>
<l n="411">τοῖσι κορυσσομένοισι σὺν εὐθύρσῳ Διονύσῳ </l>
<l n="412">Ἠλέκτρης ἀνέτελλε δι' αἰθέρος ἕβδομος ἀστὴρ </l>
<l n="413">δεξιὸν ὑσμίνης σημήιον, ἀμφὶ δὲ νίκῃ </l>
<l n="414">Πληιάδων κελάδησε βοῆς ἀντίθροος ἠχὼ </l>
<l n="415">γνωτῆς αἷμα φέροντι χαριζομένη Διονύσῳ, </l>
<l n="416">καὶ στρατιῇ πόρε θάρσος ὁμοίιον· ἐρχομένων δὲ </l>
<l n="417">Ὤγυρος ἡγεμόνευεν ἐς ἄρεα δεύτερος Ἄρης, </l>
<l n="418">Ὤγυρος ὑψικάρηνος, ἔχων ἴνδαλμα Γιγάντων· </l>
<l n="419">τοῦ μὲν ἔην ἄγναμπτον ὅλον δέμας, ἐκ δὲ καρήνου </l>
<l n="420">αὐχενίου τε τένοντος ὀπισθοκόμων ἐπὶ νώτων </l>
<l n="421">ἰσοφανεῖς πλοκαμῖδες ἀκανθοφόροισιν ἐχίνοις </l>
<l n="422">ἔρρεον ἰξύος ἄχρι κατήλυδες· εἶχε δὲ δειρὴν </l>
<l n="423">μηκεδανήν, περίμετρον, ὁμοίιον αὐχένι πέτρης, </l>
<l n="424">βάρβαρον ἦθος ἔχων πατρώιον· οὐδέ τις αὐτοῦ <pb/> </l>
<l n="425">φέρτερος ἄλλος ἵκανεν Ἑώιον ἐς μόθον Ἰνδῶν </l>
<l n="426">νόσφι Διωνύσοιο· καὶ ὅρκιον ὤμοσε Νίκην </l>
<l n="427">Ἰνδῴην χθόνα πᾶσαν ἑῷ δορὶ μοῦνος ὀλέσσαι. </l>
<l n="428" rend="indent(1)">καὶ θρασὺς υἱὸς Ἄρηος ἑὴν Πίμπλειαν ἐάσσας </l>
<l n="429">Βιστονίης Οἴαγρος ἐκώμασεν ἀστὸς ἀρούρης, </l>
<l n="430">Ὀρφέα καλλείψας ἐπὶ γούνασι Καλλιοπείης </l>
<l n="431">νήπιον ἀρτιχύτῳ μεμελημένον εἰσέτι μαζῷ. </l>
<l n="432" rend="indent(1)">Κυπριάδας δὲ φάλαγγας ἐκόσμεε Λίτρος ἀγήνωρ </l>
<l n="433">εὐχαίτης τε Λάπηθος· ἐθωρήσσοντο δὲ πολλοί, </l>
<l n="434">οἵ τε λάχον Σφήκειαν, ἁλίκτυπον ἄντυγα νήσου, </l>
<l n="435">Κύπρον ἐυπτερύγων θεοδέγμονα νῆσον Ἐρώτων, </l>
<l n="436">Κύπριδος αὐτογόνοιο φερώνυμον, ἧς ποτε κύκλῳ </l>
<l n="437">ἄκρα περιγράψας βυθίῃ γλωχῖνι τριαίνης </l>
<l n="438">ἰσοφυῆ δελφῖνι τύπον τορνώσατο Νηρεύς— </l>
<l n="439">ὁππότε γὰρ γονόεσσα κατάρρυτος ἄρσενι λύθρῳ </l>
<l n="440">Οὐρανίη μόρφωσε λεχώιον ἀφρὸν ἐέρση </l>
<l n="441">καὶ Παφίην ὤδινε, Κεραστίδος εἰς χθόνα Κύπρου </l>
<l n="442">ἔμφρονα θυμὸν ἔχων ὑπὲρ οἴδματος ἔτρεχε δελφίς, </l>
<l n="443">ἑζομένην λοφιῇσιν ἐλαφρίζων Ἀφροδίτην—, </l>
<l n="444">οἵ τ' ἔχον Ὑλάταο πέδον καὶ ἐδέθλια Σηστοῦ <pb/> </l>
<l n="445">καὶ Τάμασον καὶ Τέμβρον Ἐρύσθειάν τε πολίχνην </l>
<l n="446">καὶ τέμενος βαθύδενδρον ὀρεσσαύλοιο Πανάκρου· </l>
<l n="447">ἐκ δὲ Σόλων κεκόρυστο πολὺς στρατός, ἐκ δὲ Λαπήθου, </l>
<l n="448">ὕστερον ἣν ἐκάλεσσαν ἐπώνυμον ἡγεμονῆος, </l>
<l n="449">ὃς τότε λαὸν ἄγειρεν, ἐν εὐθύρσῳ δὲ κυδοιμῷ </l>
<l n="450">κάτθανε καὶ κτερέιστο καὶ οὔνομα λεῖπε πολίταις· </l>
<l n="451">οἵ τε πόλιν Κινύρειαν ἐπώνυμον εἰσέτι πάτρην </l>
<l n="452">ἀρχεγόνου Κινύραο, καὶ Οὐρανίης πέδον ἕδρης </l>
<l n="453">αἰθερίου κενεῶνος ἐπώνυμον, ὅττι πολίτας </l>
<l n="454">ἔτρεφεν ἀστράπτοντας ἐπουρανίων τύπον ἄστρων, </l>
<l n="455">οἵ τ' εἶχον Κραπάσειαν, ἁλιστεφὲς οὖδας ἀρούρης, </l>
<l n="456">καὶ Πάφον, ἁβροκόμων στεφανηφόρον ὅρμον Ἐρώτων, </l>
<l n="457">ἐξ ὑδάτων ἐπίβαθρον ἀνερχομένης Ἀφροδίτης, </l>
<l n="458">ἧχι θαλασσογόνου Παφίης νυμφήιον ὕδωρ, </l>
<l n="459">Σέτραχος ἱμερόεις, ὅθι πολλάκις εἷμα λαβοῦσα </l>
<l n="460">Κύπρις ἀνεχλαίνωσε λελουμένον υἱέα Μύρρης, <pb/> </l>
<l n="461">καὶ πόλιν ἀρχεγόνου ποτὲ Περσέος, εἰσόκε Τεῦκρος, </l>
<l n="462">καλλείψας Σαλαμῖνα χολωομένου Τελαμῶνος, </l>
<l n="463">ὁπλοτέρην πύργωσεν ἀειδομένην Σαλαμῖνα. </l>
<l n="464" rend="indent(1)">Λυδῶν δ' ἁβρὸς ὅμιλος ἐπέρρεεν, οἵ τ' ἔχον ἄμφω, </l>
<l n="465">Κῖμψον ἐυψήφιδα καὶ ὀφρυόεσσαν Ἰτώνην, </l>
<l n="466">οἵ τε Τορήβιον εὐρύ, καὶ οἳ Πλούτοιο τιθήνας </l>
<l n="467">Σάρδιας εὐώδινας, ὁμήλικας Ἠριγενείης, </l>
<l n="468">καὶ χθόνα Βακχείην σταφυληκόμον, ἧχι τεκούσῃ </l>
<l n="469">ἀμπελόεις Διόνυσος ἔχων δέπας ἔμπλεον οἴνου </l>
<l n="470">Ῥείῃ πρῶτα κέρασσε, πόλιν δ' ὀνόμηνε Κεράσσας, </l>
<l n="471">καὶ σκοπιὰς Ὀάνοιο, καὶ οἳ ῥόον ἔλλαχον Ἕρμου </l>
<l n="472">ὑδατόεν τε Μέταλλον, ὅπῃ Πακτώλιον ἰλὺν </l>
<l n="473">ξανθὸς ἀποπτύων ἀμαρύσσεται ὄλβος ἐέρσης· </l>
<l n="474">καὶ Στατάλων κεκόρυστο πολὺς στρατός, ἧχι Τυφωεὺς </l>
<l n="475">θερμὸν ἀναβλύζων πυριθαλπέος ἄσθμα κεραυνοῦ </l>
<l n="476">ἔφλεγε γείτονα χῶρον, ἀελλήεντι δὲ καπνῷ </l>
<l n="477">αἰθομένου Τυφῶνος ἐτεφρώθησαν ἐρίπναι, <pb/> </l>
<l n="478">γυιοβόρῳ σπινθῆρι μαραινομένων κεφαλάων· </l>
<l n="479">ἀλλὰ Διὸς Λυδοῖο θυώδεα νηὸν ἐάσσας </l>
<l n="480">ἀρητὴρ ἀσίδηρος ἐμάρνατο κέντορι μύθῳ, </l>
<l n="481">μύθῳ ἀκοντιστῆρι, καὶ οὐ τμητῆρι σιδήρῳ, </l>
<l n="482">γλώσσῃ ἐρητύων πειθήνιον υἱὸν ἀρούρης, </l>
<l n="483">ἔγχος ἔχων στόμα θοῦρον, ἔπος ξίφος, ἀσπίδα φωνήν, </l>
<l n="484">τοῦτο θεοκλήτῳ προχέων ἔπος ἀνθερεῶνι· </l>
<l n="485">„στῆθι, τάλαν“· φλογόεις δὲ Γίγας ὑπὸ μύστιδι τέχνῃ </l>
<l n="486">ἀρραγέος μύθοιο σοφῷ στηρίζετο δεσμῷ </l>
<l n="487">ἀνέρα δειμαίνων κεκορυθμένον ἔμφρονι λόγχῃ, </l>
<l n="488">γυιοπέδην ἀσίδηρον ἔχων ποινήτορι μύθῳ· </l>
<l n="489">οὐδὲ τόσον τρομέεσκεν ὀιστευτῆρα κεραυνοῦ </l>
<l n="490">αἰνογίγας πολύπηχυς, ὅσον ῥηξήνορα μύστην </l>
<l n="491">γλώσσῃ ὀιστεύοντα λάλον βέλος, εἶχε δὲ κάμνων </l>
<l n="492">ἕλκεα φωνήεντα πεπαρμένος ὀξέι μύθῳ· </l>
<l n="493">καὶ πυρὸς ἕλκος ἔχων, τετορημένος ἔγχεϊ θερμῷ, </l>
<l n="494">ἄλλῳ θερμοτέρῳ νοερῷ πυρὶ κάμνε Τυφωεύς, </l>
<l n="495">καὶ στατὸν ἀστυφέλικτον ἐνερρίζωσεν ἀνάγκῃ </l>
<l n="496">ταρσὸν ἐχιδνήεντα πεπηγότα μητέρι Γαίῃ, </l>
<l n="497">οὐτηθεὶς ἀχάρακτον ἀναιμάκτῳ δέμας αἰχμῇ. </l>
<l n="498">ἀλλὰ τὰ μὲν προτέροισιν ἐν ἀνδράσιν ἤγαγεν αἰών. </l>
<l n="499">τοὺς δὲ λίγα κροτέοντας ὑπ' εὐρύθμῳ χθόνα ταρσῷ </l>
<l n="500">καὶ Στάβιος καὶ Στάμνος ἐπὶ κλόνον ὥπλισαν Ἰνδῶν· <pb/> </l>
<l n="501">καὶ στρατὸν ὀρχηστῆρα περισκαίροντα δοκεύων </l>
<l n="502">τοῖον ἔπος λέξειας, ὅτι πρόμος ἡγεμονεύει </l>
<l n="503">εἰς χορόν, οὐκ ἐπὶ δῆριν, ἐνόπλιον ἄνδρα κομίζων· </l>
<l n="504">τοῖσι γὰρ ἐρχομένοισιν ἀνακρούουσα χορείην </l>
<l n="505">Μυγδονὶς ἐγρεκύδοιμος ἐπὶ κλόνον ἔβρεμε φόρμιγξ, </l>
<l n="506">ἀντὶ χοροῦ πέμπουσα μόθου λαοσσόον ἠχώ· </l>
<l n="507">καὶ πολέμων σάλπιγγες ἔσαν σύριγγες Ἐρώτων, </l>
<l n="508">καὶ δίδυμοι Βερέκυντες ὁμόζυγες ἔκλαγον αὐλοί, </l>
<l n="509">καὶ κτύπον ἀμφιπλῆγα βαρυσμαράγων ἀπὸ χειρῶν </l>
<l n="510">χαλκείοις πατάγοισιν ἐμυκήσαντο βοεῖαι. </l>
<l n="511" rend="indent(1)">καὶ Φρύγες ἐστρατόωντο παρ' ἐγρεμόθων στίχα Λυδῶν, </l>
<l n="512">οἵ τε λάχον Βούδειαν, ἀειδομένην τε πολίχνην </l>
<l n="513">δενδροκόμον Τεμένειαν, ἐύσκιον ἄλσος ἀρούρης, </l>
<l n="514">οἳ Δρεσίην ἐνέμοντο καὶ Ὄβριμον, ὅς τε ῥεέθροις </l>
<l n="515">Μαιάνδρου σκολιοῖσιν ἑὸν παραβάλλεται ὕδωρ, </l>
<l n="516">καὶ δάπεδον Δοίαντος ἐπώνυμον, οἵ τε Κελαινὰς </l>
<l n="517">χρυσορόφους ἐνέμοντο καὶ εἰκαστήρια Γοργοῦς· </l>
<l n="518">τοῖσι συνεστρατόωντο καὶ οἳ λάχον ἄστεα ναίειν <pb/> </l>
<l n="519">γείτονα Σαγγαρίου, καὶ Ἐλέσπιδος ἕδρανα γαίης. </l>
<l n="520">τῶν πρόμος ἡγεμόνευε, λιπὼν ὀφιώδεα Δίρκην, </l>
<l n="521">Πρίασος, Ἀονίης μετανάστιος ἀστὸς ἀρούρης· </l>
<l n="522">ὁππότε γὰρ Φρυγίης πέδον ἔκλυσεν ὑέτιος Ζεύς, </l>
<l n="523">ὀμβρηροῖς πελάγεσσι χέων ὑψίδρομον ὕδωρ, </l>
<l n="524">καὶ δρύες ἐκρύφθησαν ἀκανθοφόροις τ' ἐνὶ βήσσαις </l>
<l n="525">διψαλέαι ποταμηδὸν ἐκυμαίνοντο κολῶναι, </l>
<l n="526">ἰκμαλέον τότε δῶμα λιπὼν κεκαλυμμένον ὄμβρῳ </l>
<l n="527">καὶ ῥόον ἠερόφοιτον, ἀκοντιστῆρα μελάθρων, </l>
<l n="528">Πρίασος Ἀονίης μετανάσσατο κόλπον ἀρούρης, </l>
<l n="529">Ζηνὸς ἀλυσκάζων θανατηφόρον ὄμβριον ὕδωρ· </l>
<l n="530">αἰεὶ δ' ἀλλοδαποῖσι παρ' ἀνδράσι δάκρυα λείβων </l>
<l n="531">μνώετο Σαγγαρίοιο καὶ ἠθάδα δίζετο πηγήν, </l>
<l n="532">Ἀονίου ποταμοῖο πιὼν ἀλλότριον ὕδωρ· </l>
<l n="533">ὀψὲ δὲ δύσνιφον οἶδμα καὶ ὑδατόεσσαν ἀνάγκην </l>
<l n="534">Ζεὺς ὕπατος πρήυνε, καὶ ἐκ Σιπύλοιο καρήνων </l>
<l n="535">κλυζομένης Φρυγίης παλινάγρετον ἤλασεν ὕδωρ· </l>
<l n="536">καὶ ῥόον Ἐννοσίγαιος ὅλον μετέθηκε τριαίνῃ </l>
<l n="537">εἰς βυθίους κευθμῶνας ἀτεκμάρτοιο θαλάσσης, </l>
<l n="538">καὶ νιφετοῦ κελάδοντος ἐγυμνώθησαν ἐρίπναι· </l>
<l n="539">καὶ τότε Βοιωτοῖο παλίνδρομος οὖδας ἐάσσας </l>
<l n="540">Πρίασος ὑστερόμητις ἑὴν ὑπεδύσατο πάτρην, <pb/> </l>
<l n="541">καὶ γενέτην βαρύγουνον ἀπήμονι πήχεος ὁλκῷ </l>
<l n="542">νόστιμος ἀγκὰς ἔμαρψεν, ὃν εὐσεβέων χάριν ἔργων </l>
<l n="543">Ζεὺς μέγας ὀμβρήεντος ἀνεζώγρησεν ὀλέθρου, </l>
<l n="544">Βρόμβιον ὃν καλέουσιν· ἀπὸ Φρυγίοιο δὲ κόλπου </l>
<l n="545">Πρίασον αὐχήεντες ἐκυκλώσαντο μαχηταί. </l>
<l n="546" rend="indent(1)">Ἀστερίου δ' ἀπάνευθεν ἑοῦ γενέταο μολόντος </l>
<l n="547">ἀρτιθαλὴς Μίλητος ὁμόστολος ἵκετο Βάκχῳ </l>
<l n="548">Καῦνον ἔχων συνάεθλον ἀδελφεόν, ὃς τότε Καρῶν </l>
<l n="549">λαὸν ἄγων ἔτι κοῦρος ἐδύσατο φύλοπιν Ἰνδῶν· </l>
<l n="550">οὔ πω γὰρ δυσέρωτα δολοπλόκον ἔπλεκε μολπὴν </l>
<l n="551">γνωτῆς οἶστρον ἔχων ἀδαήμονος, οὐδὲ καὶ αὐτὴν </l>
<l n="552">ἀντιτύπου φιλότητος ὁμοζήλων ἐπὶ λέκτρων </l>
<l n="553">Ζηνὶ συναπτομένην ἐμελίζετο σύγγονον Ἥρην </l>
<l n="554">Λάτμιον ἀμφὶ βόαυλον ἀκοιμήτοιο νομῆος, </l>
<l n="555">ὀλβίζων ὑπ' ἔρωτι μεμηλότα γείτονι πέτρῃ </l>
<l n="556">νυμφίον Ἐνδυμίωνα ποθοβλήτοιο Σελήνης· </l>
<l n="557">ἀλλ' ἔτι Βυβλὶς ἔην φιλοπάρθενος, ἀλλ' ἔτι θήρην </l>
<l n="558">Καῦνος ὁμογνήτων ἐδιδάσκετο νῆις ἐρώτων· </l>
<l n="559">οὔ πω δ', ἁβροκόμοιο κασιγνήτοιο φυγόντος, </l>
<l n="560">δάκρυσιν ὀμβρηθεῖσα δέμας μορφώσατο κούρη, </l>
<l n="561">καὶ ῥόον ὑδατόεντα γοήμονος ἔβλυε πηγῆς. </l>
<l n="562">τῷ δ' ἅμα θαρσήεντες ἐπερρώοντο μαχηταί, <pb/> </l>
<l n="563">οἳ Μυκάλην ἐνέμοντο, καὶ οἳ λάχον ἀγκύλον ὕδωρ </l>
<l n="564">εἰς χθόνα δυομένοιο παλιννόστου ποταμοῖο, </l>
<l n="565">Μαιάνδρου σκολιοῖο, διερπύζοντος ἐναύλων. </l>
<l n="566" rend="indent(1)">τόσσαι μὲν στίχες ἦλθον· ὁμοζήλῳ δὲ πορείῃ </l>
<l n="567">λαῶν ἀγρομένων Κυβεληίδες ἔκτυπον αὐλαὶ </l>
<l n="568">Μυγδονίης τε πόληος ἐκυκλώθησαν ἀγυιαί. <pb/> </l>
</div>
<div type="Book" n="14">
<l n="t1"><label type="head">ΔΙΟΝΥΣΙΑΚΩΝ ΤΕΣΣΑΡΕΣΚΑΙΔΕΚΑΤΟΝ.</label> </l>
<l n="1" rend="indent(1)">Ῥείη δ' ὠκυπέδιλος, ὀρεσσαύλῳ παρὰ φάτνῃ </l>
<l n="2">αὐχένα λαχνήεντα περισφίγξασα λεόντων, </l>
<l n="3">σύνδρομον ᾐώρησεν ὑπηνέμιον σφυρὸν αὔραις </l>
<l n="4">ἠερίους κενεῶνας ἐρετμώσασα πεδίλῳ· </l>
<l n="5">θεσπεσίας δὲ φάλαγγας ἀολλίζουσα Λυαίῳ </l>
<l n="6">ὡς πτερὸν ἠὲ νόημα διέστιχεν ἕδρανα κόσμου </l>
<l n="7">εἰς Νότον, εἰς Βορέην, εἰς Ἕσπερον, εἰς κλίσιν Ἠοῦς· </l>
<l n="8">καὶ δρυσὶ καὶ ποταμοῖσι μίαν ξυνώσατο φωνὴν </l>
<l n="9">Νηιάδας καλέουσα καὶ ἀγριάδος στίχας ὕλης. </l>
<l n="10">δαιμονίη δ' ἀίουσα γονὴ Κυβεληίδος ἠχοῦς, </l>
<l n="11">πάντοθεν ἠγερέθοντο. καὶ ὑψόθεν εἰς χθόνα Λυδῶν </l>
<l n="12">ἀπλανὲς ἴχνος ἄγουσα μετάρσιος ἵκετο Ῥείη· </l>
<l n="13">καὶ νυχίην παλίνορσος ἐκούφισε μύστιδα πεύκην </l>
<l n="14">Μυγδόνι θερμαίνουσα τὸ δεύτερον ἠέρα πυρσῷ. </l>
<l n="15" rend="indent(1)">ἀλλὰ μετὰ βροτέην προμάχων ἡρωίδα φύτλην </l>
<l n="16">καὶ στρατιὴν ζαθέην με διδάξατε, Φοιβάδες αὖραι. <pb/> </l>
<l n="17" rend="indent(1)">πρῶτα μὲν ἐκ Λήμνοιο πυριγλώχινος ἐρίπνης </l>
<l n="18">φήμη ἀελλήεσσα Σάμου παρὰ μύστιδι πεύκῃ </l>
<l n="19">υἱέας Ἡφαίστοιο δύω θώρηξε Καβείρους, </l>
<l n="20">οὔνομα μητρὸς ἔχοντας ὁμόγνιον, οὓς πάρος ἄμφω </l>
<l n="21">οὐρανίῳ χαλκῆι τέκε Θρήισσα Καβειρώ· </l>
<l n="22">Ἄλκων Εὐρυμέδων τε, δαήμονες ἐσχαρεῶνος. </l>
<l n="23" rend="indent(1)">καὶ βλοσυροὶ Κρήτηθεν ἀολλίζοντο μαχηταὶ </l>
<l n="24">Δάκτυλοι Ἰδαῖοι, κραναῆς ναετῆρες ἐρίπνης, </l>
<l n="25">Γηγενέες Κορύβαντες ὁμήλυδες, ὧν ποτε Ῥείη </l>
<l n="26">ἐκ χθονὸς αὐτοτέλεστον ἀνεβλάστησε γενέθλην· </l>
<l n="27">οἳ βρέφος ἀρτιλόχευτον ἀεξιτόκῳ παρὰ πέτρῃ </l>
<l n="28">Ζῆνα φερεσσακέεσσιν ἐμιτρώσαντο χορείαις, </l>
<l n="29">κῶμον ἀνακρούοντες ὀρίκτυπον ἠπεροπῆα, </l>
<l n="30">ἠέρα βακχεύοντες· ἀρασσομένοιο δὲ χαλκοῦ </l>
<l n="31">ἀγχινεφὴς Κρονίοισιν ἐπέβρεμεν οὔασιν ἠχὼ </l>
<l n="32">κουροσύνην Κρονίωνος ὑποκλέπτουσα βοείαις· </l>
<l n="33">καὶ πρόμος ἡγεμόνευε χοροπλεκέων Κορυβάντων </l>
<l n="34">Πύρριχος Ἰδαῖός τε σακεσπάλος, οἷς ἅμα βαίνων </l>
<l n="35">Κνώσσιος αἰόλα φῦλα παρώνυμος ὥπλισε Κύρβας. </l>
<l n="36" rend="indent(1)">καὶ φθονεροὶ Τελχῖνες ἐπήλυδες ἐς μόθον Ἰνδῶν </l>
<l n="37">ἐκ βυθίου κενεῶνος ἀολλίζοντο θαλάσσης· <pb/> </l>
<l n="38">καὶ δολιχῇ παλάμῃ δονέων περιμήκετον αἰχμὴν </l>
<l n="39">ἦλθε Λύκος, καὶ Σκέλμις ἐφέσπετο Δαμναμενῆι </l>
<l n="40">πάτριον ἰθύνων Ποσιδήιον ἅρμα θαλάσσης, </l>
<l n="41">Τληπολέμου μετὰ γαῖαν ἁλιπλανέες μετανάσται, </l>
<l n="42">δαίμονες ὑγρονόμοι μανιώδεες, οὓς πάρος αὐτοὶ </l>
<l n="43">πατρῴης ἀέκοντας ἀποτμήξαντες ἀρούρης </l>
<l n="44">Θρῖναξ σὺν Μακαρῆι καὶ ἀγλαὸς ἤλασεν Αὔγης, </l>
<l n="45">υἱέες Ἠελίοιο· διωκόμενοι δὲ τιθήνης </l>
<l n="46">χερσὶ βαρυζήλοισιν ἀρυόμενοι Στυγὸς ὕδωρ </l>
<l n="47">ἄσπορον εὐκάρποιο Ῥόδου ποίησαν ἀλωήν, </l>
<l n="48">ὕδασι Ταρταρίοισι περιρραίνοντες ἀρούρας. </l>
<l n="49" rend="indent(1)">τοῖς ἔπι Κενταύρων διφυὴς πρηεῖα γενέθλη ... </l>
<l n="50">ἵππιον εἶδος ἔχοντι Φόλῳ συνομάρτεε Χείρων </l>
<l n="51">ἀλλοφυής, ἀδάμαστος, ἔχων ἀχάλινον ὑπήνην. </l>
<l n="52" rend="indent(1)">Κυκλώπων δὲ φάλαγγες ἐπέρρεον· ὧν ἐνὶ χάρμῃ </l>
<l n="53">χερσὶν ἀθωρήκτοισιν ἀκοντίζοντο κολῶναι </l>
<l n="54">ἔγχεα πετρήεντα, καὶ ἀσπίδες ἦσαν ἐρίπναι, </l>
<l n="55">καὶ σκοπιὴ λοφόεσσα χαραδραίη πέλε πήληξ, </l>
<l n="56">καὶ Σικελοὶ σπινθῆρες ἔσαν φλογόεντες ὀιστοί· </l>
<l n="57">καὶ σέλας αἰθύσσοντες ἐθήμονος ἐσχαρεῶνος <pb/> </l>
<l n="58">πυρσοφόροις παλάμῃσιν ἐθωρήσσοντο μαχηταί, </l>
<l n="59">Βρόντης τε Στερόπης τε καὶ Εὐρύαλος καὶ Ἐλατρεὺς </l>
<l n="60">Ἄργης τε Τραχίος τε καὶ αὐχήεις Ἁλιμήδης. </l>
<l n="61">ἀλλὰ τόσος καὶ τοῖος ἐλείπετο μοῦνος ἐνυοῦς </l>
<l n="62">ἀγχινεφὴς Πολύφημος, ἀπόσπορος ἐννοσιγαίου, </l>
<l n="63">ὅττι μιν ὑγροκέλευθος ἐρήτυεν αὐτόθι μίμνειν </l>
<l n="64">ἄλλος Ἔρως πολέμοιο φιλαίτερος· εἰσορόων γὰρ </l>
<l n="65">ἡμιφανῆ Γαλάτειαν ἐπέκτυπε γείτονι πόντῳ, </l>
<l n="66">νυμφιδίῃ σύριγγι χέων φιλοπάρθενον ἠχώ. </l>
<l n="67" rend="indent(1)">καὶ σκοπέλων ναετῆρες ἀπ' αὐτορόφοιο μελάθρου, </l>
<l n="68">οὔνομα Πανὸς ἔχοντες, ἐρημονόμου γενετῆρος, </l>
<l n="69">Πᾶνες ἐθωρήχθησαν ὁμήλυδες, ὧν ἐπὶ μορφῇ </l>
<l n="70">ἀνδρομέῃ κεκέραστο δασύτριχος αἰγὸς ὀπωπή· </l>
<l n="71">καὶ νόθον εἶδος ἔχοντες ἐυκραίροιο καρήνου </l>
<l n="72">δώδεκα Πᾶνες ἔσαν κεραελκέες, ἀρχεγόνου δὲ </l>
<l n="73">Πανὸς ἑνὸς γεγάασιν ὀρεσσαύλοιο τοκῆος. </l>
<l n="74">τὸν μὲν ἐφημίξαντο Κελαινέα μάρτυρι μορφῇ, </l>
<l n="75">τὸν δὲ φυῆς Ἀργεννὸν ὁμώνυμον· Αἰγοκόρῳ δὲ </l>
<l n="76">ἅρμενον οὔνομα θῆκαν, ἐπεὶ νομίῃ παρὰ ποίμνῃ </l>
<l n="77">αἰγείων κεκόρητο περιθλίβων γάλα μαζῶν· </l>
<l n="78">ἄλλος δ' Ἠυγένειος ἀκούετο θεσπέσιος Πὰν <pb/> </l>
<l n="79">ἀμφιλαφῆ πλοκάμοισιν ἔχων λειμῶνα γενείου· </l>
<l n="80">καὶ νομίῳ κεκόρυστο σὺν Ὠμηστῆρι Δαφοινεύς· </l>
<l n="81">καὶ Φόβος ὡμάρτησε δασυκνήμιδι Φιλάμνῳ· </l>
<l n="82">Ξάνθῳ Γλαῦκος ἵκανεν ὁμόστολος· ἀντιτύποις γὰρ </l>
<l n="83">Γλαῦκος ἑοῖς μελέεσσιν ὁμόχροος ἔσκε θαλάσσῃ </l>
<l n="84">γλαυκιόων, καὶ Ξάνθος ἔχων ξανθόχροα χαίτην </l>
<l n="85">οὔνομα τοῖον ἔδεκτο κερασφόρος ἀστὸς ἐρίπνης· </l>
<l n="86">καὶ θρασὺς Ἄργος ἵκανε φέρων χιονώδεα χαίτην. </l>
<l n="87">τοῖσιν ἔσαν δύο Πᾶνες ὁμήλυδες, οὓς τέκεν Ἑρμῆς </l>
<l n="88">κεκριμένῃ φιλότητι μιγεὶς διδυμάοσι Νύμφαις· </l>
<l n="89">τὸν μὲν ὀρεστιάδος † Σώσης μετανεύμενος εὐνὴν </l>
<l n="90">μαντιπόλου σπέρμηνε θεηγόρον ἔμπλεον ὀμφῆς, </l>
<l n="91">Ἀγρέα θηροφόνου μελέτῃ πεπυκασμένον ἄγρης· </l>
<l n="92">τὸν δὲ νομαῖς ὀίων Νόμιον φίλον, ὁππότε Νύμφης </l>
<l n="93">δέμνιον ἀγραύλοιο διέστιχε Πηνελοπείης, </l>
<l n="94">ποιμενίῃ σύριγγι μεμηλότα. τοῖς ἅμα Φόρβας </l>
<l n="95">ὠμηστὴς ἀκόρητος ὁμόστολον εἶχε πορείην. </l>
<l n="96" rend="indent(1)">καὶ παλάμην νάρθηκι γέρων Σιληνὸς ἐρείσας </l>
<l n="97">δισσοφυὴς κεκόρυστο κερασφόρος υἱὸς ἀρούρης, </l>
<l n="98">τρισσοὺς παῖδας ἄγων θιασώδεας· εἰς ἐνοπὴν γὰρ <pb/> </l>
<l n="99">Ἀστραῖος κεκόρυστο, Μάρων κίεν, ἕσπετο Ληνεύς, </l>
<l n="100">χεῖρας ἐλαφρίζοντες ὀριπλανέος γενετῆρος </l>
<l n="101">γηροκόμοις ῥοπάλοισι· λιποσθενέων δὲ γερόντων </l>
<l n="102">νωχελὲς ἀμπελόεντι δέμας κουφίζετο βάκτρῳ, </l>
<l n="103">ὧν μάλα πουλυέτηρος ἔην χρόνος, ὧν ἄπο θερμὴ </l>
<l n="104">πουλυγάμων Σατύρων διφυὴς ἀνέτελλε γενέθλη. </l>
<l n="105" rend="indent(1)">καὶ Σατύρους κερόεντας ἐκόσμεον ἡγεμονῆες </l>
<l n="106">Ποιμένιος Θίασός τε καὶ Ὑψίκερως καὶ Ὀρέστης, </l>
<l n="107">καὶ κεραῷ Φλεγραῖος ἐφωμάρτησε Ναπαίῳ· </l>
<l n="108">ἦλθε Γέμων, κεκόρυστο Λύκων θρασύς· ἀκροπότῃ δὲ </l>
<l n="109">Πετραίῳ γελόωντι φιλέψιος ἕσπετο Φηρεύς, </l>
<l n="110">καὶ Λάμις οὐρεσίφοιτος ὁμόστολον εἶχε πορείην </l>
<l n="111">Ληνοβίῳ, καὶ Σκιρτὸς ἐκώμασε σύνδρομος Οἴστρῳ, </l>
<l n="112">σὺν δὲ Φερεσπόνδῳ Λύκος ἤιεν, ἠχέτα κῆρυξ, </l>
<l n="113">καὶ Πρόνομος πραπίδεσσι κεκασμένος, οὓς τέκεν Ἑρμῆς </l>
<l n="114">Ἰφθίμην κρυφίοισιν ὑποζεύξας ὑμεναίοις, </l>
<l n="115">τήν ποτε Δῶρος ἔτικτε, Διὸς βλάστημα γενέθλης, <pb/> </l>
<l n="116">ῥίζα γονῆς Ἕλληνος, ἀπ' ἀρχεγόνοιο δὲ Δώρου </l>
<l n="117">Δωρίδος ἐβλάστησεν Ἀχαιικὸν αἷμα γενέθλης· </l>
<l n="118">τοῖσι γέρας καὶ σκῆπτρον ἐπέτρεπεν Εἰραφιώτης </l>
<l n="119">οὐρανίου κήρυκος, ἀεξινόοιο τοκῆος. </l>
<l n="120">αἰεὶ μὲν μεθύουσα φιλακρήτοισι κυπέλλοις </l>
<l n="121">πᾶσα γονὴ Σατύρων θρασυκάρδιος, ἐν δὲ κυδοιμῷ </l>
<l n="122">μοῦνον ἀπειλητῆρες, ἀεὶ φεύγοντες ἐνυώ, </l>
<l n="123">νόσφι μόθοιο λέοντες, ἐνὶ πτολέμοις δὲ λαγωοί, </l>
<l n="124">ἴδμονες ὀρχηστῆρες, ἐπιστάμενοι πλέον ἄλλων </l>
<l n="125">οἰνοδόκου μέθυ λαρὸν ἀπὸ κρητῆρος ἀφύσσειν· </l>
<l n="126">τῶν ὀλίγοι γεγάασι μαχήμονες, οὓς θρασὺς Ἄρης </l>
<l n="127">παντοίην ἐδίδαξε μεληδόνα δηιοτῆτος ... </l>
<l n="128">κοσμῆσαί τε φάλαγγα· κορυσσομένου δὲ Λυαίου </l>
<l n="129">οἱ μὲν ἀδεψήτοισι δέμας κρύψαντο βοείαις, </l>
<l n="130">οἱ δὲ δοραῖς λασίῃσιν ἐκαρτύνοντο λεόντων, </l>
<l n="131">ἄλλοι πορδαλίων βλοσυρὰς δύσαντο καλύπτρας, </l>
<l n="132">οἱ δὲ τανυπτόρθοισιν ἐθωρήσσοντο κορύμβοις, </l>
<l n="133">οἱ δὲ τανυκραίρων ἐλάφων ἀντίρροπον ἄστρων </l>
<l n="134">ποικίλον ἐν στέρνοισιν ἀνεζώννυντο χιτῶνα. </l>
<l n="135">τοῖς μὲν ἐπὶ κροτάφοις διδυμάονες ἀμφὶ μετώπῳ </l>
<l n="136">ὀξυτενεῖς γλωχῖνες ἐμηκύνοντο κεραίης, <pb/> </l>
<l n="137">ψεδνὴ δ' ὀξυόεντι καρήατι φύετο χαίτη </l>
<l n="138">ἀκροφανὴς σκολιοῖσιν † ἐπ' ἀνδράσιν, οὔατα δ' ἄμφω </l>
<l n="139">νισομένων πτερόεντες ἀνερρίπιζον ἀῆται </l>
<l n="140">ἰθυτενῆ, λασίοισιν ἐπικτυπέοντα γενείοις </l>
<l n="141">ἐκταδόν, ἱππείη δὲ τιταινομένη διὰ νώτου </l>
<l n="142">ὄρθιος ἀμφιέλικτος ἀπ' ἰξύος ἔρρεεν οὐρή. </l>
<l n="143" rend="indent(1)">ἀνδροφυὴς δ' ἑτέρη Κενταυριὰς ἵκετο φύτλη, </l>
<l n="144">Φηρῶν εὐκεράων λάσιον γένος, οἷς πόρεν Ἥρη </l>
<l n="145">ἀλλοφυὲς δέμας ἄλλο κερασφόρον· ὑγρογόνων γὰρ </l>
<l n="146">Νηιάδων ποτὲ παῖδες ἔσαν βροτοειδέι μορφῇ, </l>
<l n="147">ἃς Ὑάδας καλέουσι, Λάμου ποταμηίδα φύτλην, </l>
<l n="148">καὶ Διὸς εὐώδινα τιθηνήσαντο γενέθλην, </l>
<l n="149">Βάκχον ἔτι πνείοντα πολυρραφέος τοκετοῖο, </l>
<l n="150">παιδοκόμοι ῥυτῆρες ἀθηήτου Διονύσου, </l>
<l n="151">οὐ ξένον εἶδος ἔχοντες· ἐνὶ σκοτίῳ δὲ μελάθρῳ </l>
<l n="152">πολλάκι πηχύναντο κεκυφότι κοῦρον ἀγοστῷ, </l>
<l n="153">αἰθέρα παππάζοντα, Διὸς πατρώιον ἕδρην, </l>
<l n="154">εἰσέτι κουρίζοντα, σοφὸν βρέφος. ἀρτιτόκῳ δὲ </l>
<l n="155">πῇ μὲν ἔην ἐρίφῳ πανομοίιος, ἔνδοθι μάνδρης <pb/> </l>
<l n="156">κρυπτόμενος, δολιχῇ δὲ δέμας πυκνώσατο χαίτῃ </l>
<l n="157">ἀλλοφανής, δολίων δὲ χέων βληχηθμὸν ὀδόντων </l>
<l n="158">ἴχνεσιν αἰγείοισι νόθην μιμήσατο χηλήν· </l>
<l n="159">πῇ δὲ γυναικείην φορέων ψευδήμονα μορφὴν </l>
<l n="160">μιμηλὴ κροκόπεπλος ἐν εἵμασι φαίνετο κούρη </l>
<l n="161">ἀρτιθαλής, φθονερῆς δὲ παραπλάζων νόον Ἥρης </l>
<l n="162">χείλεσιν ἀντιτύποισιν ἀνήρυγε θῆλυν ἰωήν, </l>
<l n="163">καὶ πλοκάμοις εὔοδμον ἐπεσφήκωσε καλύπτρην </l>
<l n="164">θήλεα πέπλα φέρων πολυδαίδαλα· μεσσατίῳ δὲ </l>
<l n="165">στήθεϊ δεσμὸν ἔβαλλε καὶ ὄρθιον ἄντυγα μαζοῦ ... </l>
<l n="166">παρθενίῳ ζωστῆρι, καὶ οἷά περ ἅμμα κορείης </l>
<l n="167">πορφυρέην λαγόνεσσι συνήρμοσε κυκλάδα μίτρην. </l>
<l n="168">καὶ δόλος ἦν ἀνόνητος, ἐπεὶ μάθεν ὑψόθεν Ἥρη </l>
<l n="169">πάντοθι δινεύουσα πανόψιον ὄμμα προσώπου, </l>
<l n="170">μορφὴν ἀλλοπρόσαλλον ὀπιπεύουσα Λυαίου· </l>
<l n="171">καὶ Βρομίου φυλάκεσσιν ἐχώσατο· δεξαμένη δὲ </l>
<l n="172">Θεσσαλίδος δολόεντα † παρ' ἀχλύος ἄνθεα ποίης </l>
<l n="173">ὕπνον θελγομένων φυλάκων ἐπέχευε καρήνῳ, </l>
<l n="174">μάγγανα φαρμακόεντα κατασταλάουσα κομάων· </l>
<l n="175">καὶ μάγον ἁβρὸν ἄλειφα περιχρίσασα προσώπῳ <pb/> </l>
<l n="176">ἀνδρομέης ἤμειψε παλαίτερον εἶδος ὀπωπῆς. </l>
<l n="177">τοῖσι μὲν οὐατόεσσα φυῆς ἰνδάλλετο μορφή, </l>
<l n="178">ἱππείη δ' ἀνέτελλε δι' ἰξύος ὄρθιος οὐρὴ </l>
<l n="179">ἰσχία μαστίζουσα δασυστέρνοιο φορῆος, </l>
<l n="180">καὶ βοέη βλάστησε κατὰ κροτάφοιο κεραίη, </l>
<l n="181">ὄμματα δ' εὐρύνοντο τανυκραίροιο μετώπου, </l>
<l n="182">καὶ σκολιαὶ πλοκαμῖδες ἀνηέξηντο καρήνων, </l>
<l n="183">γναθμοὶ δ' ἀργιόδοντες ἐμηκύνοντο γενείων, </l>
<l n="184">ξείνη δ' αὐτοτέλεστος ἀπ' ἰξύος εἰς πόδας ἄκρους </l>
<l n="185">ἀμφιλαφὴς λασίοιο κατ' αὐχένος ἔρρεε χαίτη. </l>
<l n="186">δώδεκα δὲ ξύμπαντας ἐκόσμεον ἡγεμονῆες, </l>
<l n="187">Σπαργεύς τε Γληνεύς τε χοροίτυπος, ἀλλοφυὴς δὲ </l>
<l n="188">σύνδρομος Εὐρυβίῳ σταφυληκόμος ἵκετο Κητεύς, </l>
<l n="189">καὶ Ῥιφόνῳ Πετραῖος ὁμάρτεεν, ἀκροπότης δὲ </l>
<l n="190">Αἴσακος Ὀρθάων τε συνέστιχον, οἷς μίαν ἄμφω </l>
<l n="191">Ἀμφίθεμις καὶ Φαῦνος ἐποιήσαντο πορείην, </l>
<l n="192">εὐκεράῳ δὲ Φάνητι συνέμπορος ἦλθε Νομείων. </l>
<l n="193" rend="indent(1)">Κενταύρων δ' ἑτέρη διφυὴς κεκόρυστο γενέθλη, </l>
<l n="194">Κυπριάς, ὁππότε Κύπρις ἐπέτρεχεν εἴκελος αὔραις <pb/> </l>
<l n="195">ἴχνιον ἱμείροντος ἀλυσκάζουσα τοκῆος, </l>
<l n="196">μὴ γενέτην ἀθέμιστον ἐσαθρήσειεν ἀκοίτην, </l>
<l n="197">Ζεὺς δὲ πατὴρ ὑπόειξε γάμων ἄψαυστον ἐάσσας </l>
<l n="198">ὠκυτέρην ἀκίχητον ἀναινομένην Ἀφροδίτην· </l>
<l n="199">ἀντὶ δὲ Κυπριδίων λεχέων ἔσπειρεν ἀρούρῃ </l>
<l n="200">παιδογόνων προχέων φιλοτήσιον ὄμβρον Ἐρώτων· </l>
<l n="201">γαῖα δὲ δεξαμένη γαμίην Κρονίωνος ἐέρσην </l>
<l n="202">ἀλλοφυῆ κερόεσσαν ἀνηκόντιζε γενέθλην. </l>
<l n="203" rend="indent(1)">τοῖσι κορυσσομένοισι συνέδραμον εἰν ἑνὶ Βάκχαι, </l>
<l n="204">αἱ μὲν Μῃονίης ἀπὸ ῥωγάδος, αἱ δὲ κολώνης </l>
<l n="205">ἠλιβάτων ἤιξαν ὑπὲρ Σιπύλοιο καρήνων. </l>
<l n="206">Νύμφαι δ' ἑλκεχίτωνες Ὀρειάδες ἄρσενι θυμῷ </l>
<l n="207">λυσσάδες ἐρρώοντο σὺν εὐθύρσοισι μαχηταῖς, </l>
<l n="208">αἵ τε παλιννόστων ἐτέων πολυδινέι νύσσῃ </l>
<l n="209">μηκεδανὸν ζώεσκον ἐπὶ χρόνον, αἱ μὲν ἐρίπνας </l>
<l n="210">γείτονες οἰονόμων ἐπιμηλίδες, αἱ δὲ λιποῦσαι </l>
<l n="211">ἄλσεα δενδρήεντα καὶ ἀγριάδος ῥάχιν ὕλης, </l>
<l n="212">συμφυέες Μελίαι δρυὸς ἥλικος· αἳ τότε πᾶσαι </l>
<l n="213">ἐς μόθον ἠπείγοντο συνήλυδες, αἱ μὲν ἑλοῦσαι </l>
<l n="214">τύμπανα χαλκεόνωτα, Κυβηλίδος ὄργανα Ῥείης, <pb/> </l>
<l n="215">αἱ δὲ κατηρεφέες πλοκάμους ἑλικώδεϊ κισσῷ, </l>
<l n="216">ἄλλαι ἐμιτρώθησαν ἐχιδναίοισι κορύμβοις· </l>
<l n="217">χειρὶ δὲ θύρσον ἄειρον ἀκαχμένον, αἷς τότε Λυδαὶ </l>
<l n="218">Μαινάδες ὡμάρτησαν ἀταρβέες ἐς μόθον Ἰνδῶν· </l>
<l n="219">ὧν τότε Βασσαρίδες θιασώδεες ἴδμονι τέχνῃ </l>
<l n="220">κρείσσονες ἠπείγοντο Διωνύσοιο τιθῆναι, </l>
<l n="221">Αἴγλη Καλλιχόρη τε καὶ Εὐπετάλη καὶ Ἰώνη </l>
<l n="222">καὶ Καλύκη γελόωσα Βρύουσά τε, σύννομος Ὥραις, </l>
<l n="223">Σιλήνη τε Ῥόδη τε καὶ Ὠκυνόη καὶ Ἐρευθὼ </l>
<l n="224">Ἀκρήτη τε Μέθη τε, καὶ ἕσπετο σύννομος Ἅρπῃ </l>
<l n="225">Οἰνάνθη ῥοδόεσσα καὶ ἀργυρόπεζα Λυκάστη, </l>
<l n="226">Στησιχόρη Προθόη τε· φιλομμειδὴς δὲ γεραιὴ </l>
<l n="227">οἰνοβαρὴς Τρυγίη πυμάτη κεκόρυστο καὶ αὐτή. </l>
<l n="228" rend="indent(1)">κεκριμένον μὲν ἕκαστος ἑὸν στρατὸν ἤγαγε Βάκχῳ, </l>
<l n="229">πάντων δ' ἡγεμόνευε πυρίβρομος Εἰραφιώτης </l>
<l n="230">ἀστράπτων ἀρίδηλος· ἐς ὑσμίνην δὲ χορεύων </l>
<l n="231">οὐ σάκος, οὐ δόρυ θοῦρον ἐκούφισεν, οὐ ξίφος ὤμῳ, </l>
<l n="232">οὐ κυνέην ἐπέθηκεν ἀκερσικόμοισιν ἐθείραις, </l>
<l n="233">χάλκεον ἀρραγέος κεφαλῆς σκέπας, ἀλλὰ καρήνου <pb/> </l>
<l n="234">ἄπλοκον ἐσφήκωσε δρακοντείῳ τρίχα δεσμῷ, </l>
<l n="235">κράασι κυκλώσας βλοσυρὸν στέφος· ἀντὶ δὲ τυκτῆς </l>
<l n="236">δαιδαλέης κνημῖδος ἕως ἐπιγουνίδος ἄκρης </l>
<l n="237">ἄργυφα πορφυρέοις ἐνεθήκατο ταρσὰ κοθόρνοις, </l>
<l n="238">νεβρίδα λαχνήεσσαν ἐπὶ στέρνοιο καθάψας, </l>
<l n="239">στικτὸν ἔχων θώρηκα, τύπον κεχαραγμένον ἄστρων· </l>
<l n="240">λαιῇ μὲν κέρας εἶχε βεβυσμένον ἡδέος οἴνου, </l>
<l n="241">χρύσεον εὐποίητον, ἀπ' οἰνοχύτου δὲ κεραίης </l>
<l n="242">ὄρθιος ἡδυπότοιο κατέρρεεν ὁλκὸς ἐέρσης· </l>
<l n="243">χειρὶ δὲ κέντορα θύρσον, ἐελμένον οἴνοπι κισσῷ, </l>
<l n="244">δεξιτερῇ κούφιζεν, ἐπ' ἀκροτάτῳ δὲ κορύμβῳ </l>
<l n="245">χαλκοβαρὴς πετάλοισι κατάσκιος ἦεν ἀκωκή. </l>
<l n="246">καὶ χρυσέην λαγόνεσσι περίτροχον ἥρμοσε μίτρην. </l>
<l n="247" rend="indent(1)">ἀλλ' ὅτε δὴ Διόνυσος ἔσω Κορυβαντίδος αὐλῆς </l>
<l n="248">χρύσεον εὐποίητον ἐδύσατο κόσμον ἐνυοῦς, </l>
<l n="249">εὔια καλλείψας χοροτερπέος ἔνδια Ῥείης </l>
<l n="250">Μῃονίην παράμειβεν· ὀρεσσιπόλοις δ' ἅμα Βάκχαις </l>
<l n="251">δαίμονι βοτρυόεντι συνεσσεύοντο μαχηταί· </l>
<l n="252">οἱ μὲν ἐυτροχάλοιο κυβερνητῆρες ἀπήνης </l>
<l n="253">φυταλιῆς κομίσαντο νέης μοσχεύματα Βάκχου, <pb/> </l>
<l n="254">πολλαὶ δ' ἡμιόνων στίχες ἤιον, ἀμφὶ δὲ νώτῳ </l>
<l n="255">νέκταρος ἀμπελόεντος ἐκούφισαν ἀμφιφορῆας· </l>
<l n="256">καὶ βραδέων ἐπέθηκαν ὄνων τετληότι νώτῳ </l>
<l n="257">ῥήγεα φοινικόεντα καὶ αἰόλα δέρματα νεβρῶν· </l>
<l n="258">ἄλλοι δ' οἰνοποτῆρες ἅμα χρυσέοισι κυπέλλοις </l>
<l n="259">ἀργυρέους κρητῆρας ἀγίνεον, ὅπλα τραπέζης. </l>
<l n="260">καὶ χαροπῆς Κορύβαντες ἐποίπνυον ἀγχόθι φάτνης </l>
<l n="261">αὐχένα πορδαλίων ζυγίῳ δήσαντες ἱμάντι, </l>
<l n="262">κισσοδέτοις δὲ λέοντας ἐπιστώσαντο λεπάδνοις </l>
<l n="263">χεῖλος ἐπισφίγξαντες ἀπειλητῆρι χαλινῷ· </l>
<l n="264">καὶ λασίην Κένταυρος ἔχων φρίσσουσαν ὑπήνην </l>
<l n="265">εἰς ζυγὸν αὐτοκέλευστος ἑκούσιον αὐχένα τείνας ... </l>
<l n="266">καὶ Σατύρων πολὺ μᾶλλον ἔχων πόθον ἡδέος οἴνου </l>
<l n="267">ἡμιτελὴς χρεμέτιζεν ἀνὴρ κεκερασμένος ἵππῳ, </l>
<l n="268">ἱέμενος Διόνυσον ἑοῖς ὤμοισιν ἀείρειν. </l>
<l n="269" rend="indent(1)">καὶ θεὸς εὐόρπηκος ἐφήμενος ἄντυγι δίφρου </l>
<l n="270">Σαγγαρίου παρὰ χεῦμα, περὶ Φρύγα κόλπον ἀρούρης, </l>
<l n="271">λαϊνέης Νιόβης παρεμέτρεε πενθάδα πέτρην· </l>
<l n="272">καὶ λίθος Ἰνδὸν ὅμιλον ἐριδμαίνοντα Λυαίῳ </l>
<l n="273">δακρυόεις ὁρόων βροτέην πάλιν ἴαχε φωνήν· </l>
<l n="274" rend="indent(1)">„μὴ μόθον ἐντύνητε θεημάχον, ἄφρονες Ἰνδοί, </l>
<l n="275">παιδὶ Διός, μὴ Βάκχος ἀπειλείοντας ἐνυὼ <pb/> </l>
<l n="276">λαϊνέους τελέσειε καὶ ὑμέας, ὥς περ Ἀπόλλων, </l>
<l n="277">μυρομένους τύπον ἶσον ἐμῇ πετρώδεϊ μορφῇ, </l>
<l n="278">μὴ ποταμοῦ παρὰ χεῦμα φερώνυμον Ἰνδὸν Ὀρόντην </l>
<l n="279">γαμβρὸν ἐσαθρήσητε δεδουπότα Δηριαδῆος. </l>
<l n="280">Ῥείη χωομένη δύναται πλέον Ἰοχεαίρης· </l>
<l n="281">Φοίβου φεύγετε Βάκχον ἀδελφεόν· αἰδέομαι γὰρ </l>
<l n="282">Ἰνδῶν κτεινομένων ἀλλότρια δάκρυα λείβειν.“ </l>
<l n="283" rend="indent(1)">τοῖα λίθον βοόωντα πάλιν σφρηγίσσατο σιγή. </l>
<l n="284" rend="indent(1)">καὶ θεὸς ἀμπελόεις Φρυγίην μετὰ πέζαν ἐρίπνης </l>
<l n="285">Ἀσκανίης ἐπέβαινεν. ὁμηγερέες δὲ πολῖται </l>
<l n="286">πάντες, ὅσοις Ἰόβακχος ἑὴν ὤρεξεν ὀπώρην, </l>
<l n="287">καὶ τελετὰς ἐδέχοντο καὶ ἠσπάζοντο χορείας, </l>
<l n="288">αὐχένα δοχμώσαντες ἀνικήτῳ Διονύσῳ, </l>
<l n="289">εἰρήνης ἐθέλοντες ἀναιμάκτοιο γαλήνην. </l>
<l n="290" rend="indent(1)">Βάκχων τοῖος ἔην κερόεις στρατός, οἷς ἅμα Βάκχαι </l>
<l n="291">εἰς μόθον ὡπλίζοντο. φιλαγρύπνῳ δὲ Λυαίῳ </l>
<l n="292">πάννυχος ἀστερόεντα πυρίτροχον ὁλκὸν ὑφαίνων </l>
<l n="293">οὐρανὸς ἐβρόντησεν, ἐπεὶ τότε μάρτυρι πυρσῷ </l>
<l n="294">νίκης Ἰνδοφόνοιο τέλος μαντεύσατο Ῥείη. </l>
<l n="295" rend="indent(1)">εἰς ἐνοπὴν δ' ἠῷος ἔβη θεὸς ὕβριν ἐλαύνων </l>
<l n="296">ἀνδρῶν κυανέων, ἵνα δούλιον αὐχένα Λυδῶν </l>
<l n="297">καὶ Φρυγίης ναετῆρα καὶ Ἀσκανίης πολιήτην <pb/> </l>
<l n="298">κοιρανίης δασπλῆτος ἀποζεύξειε λεπάδνων. </l>
<l n="299">τοῖς τότε Βάκχος ἔπεμπε δύω κήρυκας ἐνυοῦς </l>
<l n="300">ἀγγελίην ἐνέπειν, ἢ φευγέμεν ἢ πολεμίζειν· </l>
<l n="301">καί σφισι νισομένοισι συνέστιχεν αἰγίβοτος Πάν, </l>
<l n="302">στῆθος ὅλον σκιόωντα φέρων πώγωνα κομήτην. </l>
<l n="303" rend="indent(1)">Ἥρη δ' ὠκυπέδιλος, ἐειδομένη δέμας Ἰνδῷ, </l>
<l n="304">οὐλοκόμῳ Μελανῆι, μὴ οἴνοπα θύρσον ἀείρειν </l>
<l n="305">Ἀστράεντα κέλευε, δορυσσόον ὄρχαμον ἀνδρῶν, </l>
<l n="306">μηδὲ φιλακρήτων Σατύρων ἀλάλαγμα γεραίρειν, </l>
<l n="307">ἀλλὰ μάχην ἄσπονδον ἀναστῆσαι Διονύσῳ· </l>
<l n="308">καί τινα μῦθον ἔειπε παραιφαμένη πρόμον Ἰνδῶν· </l>
<l n="309" rend="indent(1)">„ἡδὺς ὁ δειμαίνων ἁπαλὴν στίχα θηλυτεράων. </l>
<l n="310">Ἀστράεις, πολέμιζε· κορύσσεο καὶ σύ, Κελαινεῦ, </l>
<l n="311">χαλκὸν ἔχων τμητῆρα κορυμβοφόρου Διονύσου· </l>
<l n="312">ἔγχεϊ δ' οὐ πέλε θύρσος ὁμοίιος. ἀλλά, Κελαινεῦ, </l>
<l n="313">Δηριάδην πεφύλαξο μεμηνότα, μή σε δαμάσσῃ </l>
<l n="314">οὐτιδανὴν ἀσίδηρον ἀλυσκάζοντα γυναῖκα.“ </l>
<l n="315" rend="indent(1)">ὣς φαμένη παρέπεισε, καὶ ἠέρα δύσατο δαίμων, </l>
<l n="316">μητρυιὴ κοτέουσα μενεπτολέμῳ Διονύσῳ. <pb/> </l>
<l n="317" rend="indent(1)">καὶ Βρομίου κήρυκες ἐπήλυθον· ἀγχιφανὴς δὲ </l>
<l n="318">Ἀστράεις ὑπέροπλος, ἔχων ἄστοργον ἀπειλήν, </l>
<l n="319">μαίνετο βουκεράους Σατύρους καὶ Πᾶνα διώκων, </l>
<l n="320">μειλιχίου κήρυκας ἀτιμάζων Διονύσου. </l>
<l n="321">οἱ δὲ παλιννόστοιο ποδὸς δειδήμονι ταρσῷ </l>
<l n="322">φύξιμον ἴχνος ἔκαμψαν ἐγερσιμόθῳ Διονύσῳ. </l>
<l n="323" rend="indent(1)">καὶ στρατὸν ὥπλισε Βάκχος ἐς ἀντιπόρων στίχας Ἰνδῶν. </l>
<l n="324">οὐδὲ λάθε ζοφόεντα Κελαινέα θῆλυς ἐνυώ, </l>
<l n="325">ἀλλὰ θορὼν ἀκίχητος ὅλον στρατὸν ὥπλισεν Ἰνδῶν· </l>
<l n="326">καὶ θρασὺς Ἀστράεις, μενεδήιον οἶστρον ἀέξων, </l>
<l n="327">Ἀστακίδος κελάδοντα περὶ ῥόον ἵστατο λίμνης, </l>
<l n="328">δέγμενος ἀμπελόεντος ἐπηλυσίην Διονύσου. </l>
<l n="329" rend="indent(1)">ἀλλ' ὅτε δὴ διδύμης στρατιῆς ἑτερόζυγι λαῷ </l>
<l n="330">ἀμφοτέρων στίχα πᾶσαν ἐκόσμεον ἡγεμονῆες, </l>
<l n="331">κλαγγῇ μὲν ζοφόεντες ἐπὶ κλόνον ἤιον Ἰνδοί, </l>
<l n="332">Θρηικίοις γεράνοισιν ἐοικότες, εὖτε φυγοῦσαι </l>
<l n="333">χειμερίην μάστιγα καὶ ἠερίου χύσιν ὄμβρου </l>
<l n="334">Πυγμαίων ἀγεληδὸν ἐπαΐσσουσι καρήνοις </l>
<l n="335">Τηθύος ἀμφὶ ῥέεθρα, καὶ ὀξυόεντι γενείῳ </l>
<l n="336">οὐτιδανῆς ὀλέκουσι λιποσθενὲς αἷμα γενέθλης, <pb/> </l>
<l n="337">ἱπτάμεναι νεφεληδὸν ὑπὲρ κέρας Ὠκεανοῖο· </l>
<l n="338">εἰς ἐνοπὴν δ' ἑτέρωθεν ἐβακχεύοντο μαχηταί, </l>
<l n="339">ἀκλινέες θεράποντες ἐγερσιμόθου Διονύσου. </l>
<l n="340">Βασσαρίδων δὲ φάλαγγες ἐπέρρεον· ἀγρομένων δὲ </l>
<l n="341">ἡ μὲν ἐχιδναίῳ κεφαλὴν ἐζώσατο δεσμῷ, </l>
<l n="342">ἡ δὲ διεσφήκωσε κόμην εὐώδεϊ κισσῷ, </l>
<l n="343">ἄλλη χαλκοφόρῳ παλάμην ἐκορύσσατο θύρσῳ </l>
<l n="344">οἰστρομανής, ἑτέρη δὲ κατ' αὐχένος ἄμμορα δεσμῶν </l>
<l n="345">μηκεδανῆς μεθέηκε καθειμένα βόστρυχα χαίτης, </l>
<l n="346">Μαιναλὶς ἀκρήδεμνος, ἐπ' ἀμφοτέρων δέ οἱ ὤμων </l>
<l n="347">ἀπλεκέας πλοκαμῖδας ἀνερρίπιζεν ἀήτης· </l>
<l n="348">ἄλλη ῥόπτρα τίνασσε συνήορα δίζυγι χαλκῷ </l>
<l n="349">πλοχμοὺς εἱλικόεντας ἐπαιθύσσουσα καρήνῳ· </l>
<l n="350">ἄλλη δ' εὐπαλάμοιο κατάσχετος ἅλματι λύσσης, </l>
<l n="351">χερσὶ περικροτέουσα βαρύβρομα νῶτα βοείης, </l>
<l n="352">ὄρθιον ἐσμαράγησε μόθων ἀντίκτυπον ἠχώ· </l>
<l n="353">καὶ πέλεν ἔγχεα θύρσα, καλυπτομένη δὲ πετήλοις </l>
<l n="354">δούρατος ἀμπελόεντος ἔην χαλκήλατος αἰχμή· </l>
<l n="355">ἡ δὲ δαφοινήεντος ἐφιμείρουσα κυδοιμοῦ </l>
<l n="356">ὠμοβόρων ἔζευξεν ἐπ' αὐχένι δεσμὰ δρακόντων· </l>
<l n="357">ἄλλη ποικιλόνωτον ἐπὶ στέρνοιο καλύπτρην <pb/> </l>
<l n="358">πορδαλίων, ἑτέρη δὲ κατὰ χροὸς οἷα χιτῶνα </l>
<l n="359">στικτὰ φιλοσκοπέλων ἐνεδύσατο δέρματα νεβρῶν, </l>
<l n="360">δαιδαλέης ἐλάφοιο περισφίγξασα καλύπτρην· </l>
<l n="361">ἄλλη σκύμνον ἔχουσα δασυστέρνοιο λεαίνης </l>
<l n="362">ἀνδρομέῳ γλαγόεντι νόθῳ πιστώσατο μαζῷ· </l>
<l n="363">καί τις ὄφιν τριέλικτον ἀπήμονι δήσατο κόλπῳ, </l>
<l n="364">ἐνδόμυχον ζωστῆρα, κεχηνότα γείτονι μηρῷ, </l>
<l n="365">μείλιχα συρίζοντα φιλακρήτοιό τε κούρης </l>
<l n="366">ὑπναλέης ἄγρυπνον ὀπιπευτῆρα κορείης· </l>
<l n="367">ἄλλη ταρσὰ φέρουσα κατ' οὔρεα γυμνὰ πεδίλων, </l>
<l n="368">ποσσὶ βάτους πατέουσα καὶ ὀξυέθειρας ἀκάνθας, </l>
<l n="369">θηγαλέῃ στατὸν ἴχνος ἐπεστήριξεν ἀχέρδῳ· </l>
<l n="370">καί τις ἐπαΐξασα τανυκνήμιδι καμήλῳ </l>
<l n="371">καμπύλον ἀμητῆρι διέθρισεν αὐχένα θύρσῳ, </l>
<l n="372">καὶ τυφλοῖσι πόδεσσι περιπταίουσα κελεύθῳ </l>
<l n="373">ἡμιφανὴς πεφόρητο, πολυγνάμπτῳ δὲ πορείῃ </l>
<l n="374">φοιταλέης ἀκάρηνον ἐπείγετο σῶμα καμήλου, </l>
<l n="375">καὶ σφαλερῇ πλήσσουσα βαθυνομένην χθόνα χηλῇ <pb/> </l>
<l n="376">ὕπτιος αὐτοκύλιστος ἐπωλίσθησε κονίῃ· </l>
<l n="377">ἄλλη δ' ἴχνος ἄγουσα βοοτρόφον εἰς ῥάχιν ὕλης </l>
<l n="378">ἄσχετα μαινομένοιο δορῆς ἐδράξατο ταύρου, </l>
<l n="379">καὶ βλοσυροῖς ὀνύχεσσι χαρασσομένης ἀπὸ δειρῆς </l>
<l n="380">ταυρείην ἀτόρητον ἀπεφλοίωσε καλύπτρην· </l>
<l n="381">ἄλλη δ' ἔγκατα πάντα διήφυσεν· ἦν δὲ νοῆσαι </l>
<l n="382">παρθένον ἀκρήδεμνον ἀσάμβαλον ὑψόθι πέτρης </l>
<l n="383">τρηχαλέῳ πρηῶνι περισκαίρουσαν ἐρίπνης· </l>
<l n="384">οὐ σκοπιὴν δ' ἔφριξε δυσέμβατον, οὐ πόδα κούρης </l>
<l n="385">ὀξυπαγὴς ἀπέδιλον ὄνυξ ἐχάραξε κολώνης. </l>
<l n="386" rend="indent(1)">π<hi rend="underline">ο</hi>λλὴ δ' ἔνθα καὶ ἔν<hi rend="underline">θα παρ' Ἀστακίδος στόμα λίμν</hi>η<hi rend="underline"/>ς </l>
<l n="387"><hi rend="underline">Ἰνδῴη δ</hi>εδάικτο γο<hi rend="underline"/>νὴ Κουρῆτι σιδήρῳ. </l>
<l n="388"><hi rend="underline">δυσμενέ</hi>ων <hi rend="underline"/>δὲ φάλαγγας ἐκυκλώσαντο μαχηταὶ </l>
<l n="389"><hi rend="underline">τεύχεσιν ἀντι</hi>τύ<hi rend="underline"/>ποισι, φερεσσακέος δὲ χορείης </l>
<l n="390"><hi rend="underline">ῥυθμὸν ἐμιμή</hi>ς<hi rend="underline">αντο ποδῶν ἑλικώδεϊ</hi> παλμῷ· </l>
<l n="391"><hi rend="underline"/>καὶ λασίῃ παλάμῃ σκοπιὴν λοφόεσσαν ἀείρων, </l>
<l n="392"><hi rend="underline">οὔρεος ἄκρα κάρηνα ταμών, ἐκορ</hi>ύσς<hi rend="underline">ετ</hi>ο <hi rend="underline"/>Ληνεύς, </l>
<l n="393"><hi rend="underline">πέμπων ὀκριόεσσαν ἐπ' ἀ</hi>ντι<hi rend="underline">β̣</hi>ίοισιν ἀκ<hi rend="underline">ω̣κήν</hi>· <pb/> </l>
<l n="394"><hi rend="underline">Βάκχη δ' ἀμφαλάλαζε, κα</hi>ὶ ἀμπελόεσσαν <hi rend="underline"/>ἀκωκὴν </l>
<l n="395"><hi rend="underline">Βασσαρὶς ἠκόντιζε, μελαρρ</hi>ίνου δὲ γενέθ<hi rend="underline"/>λης </l>
<l n="396"><hi rend="underline">ἄρσενα πολλὰ κάρηνα δαΐζε</hi>το <hi rend="underline">θή</hi>λεϊ θ<hi rend="underline">ύρ</hi>ς<hi rend="underline"/>ῳ. </l>
<l n="397"><hi rend="underline">καὶ φονίῳ θρασὺν ἄνδρα διατμήγο</hi>υς<hi rend="underline">α κορύμβ</hi>ῳ </l>
<l n="398"><hi rend="underline"/>Εὐπετάλη κεκόρυστο, φι̣λοσταφύλῳ δὲ πετήλῳ </l>
<l n="399"><hi rend="underline">κέντορα κισσὸν ἔπε</hi>μ<hi rend="underline"/>πεν ἀλοιητῆρα σιδήρου· </l>
<l n="400"><hi rend="underline">Στησιχόρη δ' εὔβ</hi>οτρυ<hi rend="underline"/>ς ἐπεσκίρτησε κυδοιμῷ, </l>
<l n="401"><hi rend="underline">καὶ δηίων ἔσσε</hi>υε γ<hi rend="underline"/>ένος ῥηξήνορι ῥόμβῳ </l>
<l n="402"><hi rend="underline">κύμβαλα δινεύ</hi>ουσα <hi rend="underline"/>βαρύβρομα δίζυγι χαλκῷ. </l>
<l n="403"><hi rend="underline"><space/>καὶ πολὺς ἀμφο</hi>τέρο<hi rend="underline"/>ισιν ἔην μόθος· ἔβρεμε σύριγξ, </l>
<l n="404"><hi rend="underline">σύριγξ ἐγρεκύδ</hi>οιμο<hi rend="underline">ς, ἐπέκτυπε δ'</hi> αὐλ<hi rend="underline">ὸς</hi> ἐνυοῦ<hi rend="underline"/>σ̣, </l>
<l n="405"><hi rend="underline">Βασσαρίδες δ'</hi> ὀλόλυ<hi rend="underline">ξαν· ἐγειρο</hi>μένου δὲ κυδοιμοῦ </l>
<l n="406"><hi rend="underline">βρονταίοις πατ</hi>άγοισι μέλας μυκώμενος ἀὴρ </l>
<l n="407"><hi rend="underline">ἐκ Διὸς ἐσσομ</hi>ένην Βρομίῳ μαντεύσατο νίκην. </l>
<l n="408"><hi rend="underline">καὶ πολὺς ἐσμ</hi>ὸς ἔπιπτεν· ὅλη δ' ἐρυθαίνετο λύθρῳ </l>
<l n="409"><hi rend="underline">ὑγρῷ διψὰς ἄ</hi>ρουρα, καὶ Ἀστακίδος στόμα λίμνης <pb/> </l>
<l n="410"><hi rend="underline">αἱμοβαφὲ</hi>ς κελάρυζε, φόνῳ κεκερασμένον Ἰνδῶν. </l>
<l n="411" rend="indent(1)"><hi rend="underline">ἀντιβί</hi>ους δ' ᾤκτειρε θεὸς φιλοπαίγμονι θυμῷ </l>
<l n="412">κα<hi rend="underline">ὶ προχοαῖς</hi> κατέχευε μέθης γέρας· ἐκ δὲ ῥοάων </l>
<l n="413"><hi rend="underline">χιο</hi>ν<hi rend="underline">έην ἤμ</hi>ειψε φυὴν ξανθόχροον ὕδωρ, </l>
<l n="414"><hi rend="underline">καὶ ποταμὸς</hi> κελάρυζε μελίρρυτα χεύματα σύρων, </l>
<l n="415"><hi rend="underline">καὶ προχοὰς</hi> ἐμέθυσσεν· ἀμειβομένων δὲ ῥοάων </l>
<l n="416"><hi rend="underline">ἔπνεον ἀρτι</hi>χύτοιο μέθης εὐώδεες αὖραι· ... </l>
<l n="417"><hi rend="underline">ὄχθαι ἐφο̣ι̣</hi>νίσσοντο· πιὼν δέ τις Ἰνδὸς ἀγήνωρ </l>
<l n="418"><hi rend="underline">τοί</hi>ην ἐκ στομάτων πολυθαμβέα ῥήξατο φωνήν· </l>
<l n="419" rend="indent(1)">„<hi rend="underline">ξε</hi>ῖνον ἴδον καὶ ἄπιστον ἐγὼ ποτόν· ὡς γλάγος αἰγῶν </l>
<l n="420">ἄργυφον οὐ πέλε τοῦτο, καὶ οὐ μέλαν οἷά περ ὕδωρ, </l>
<l n="421">οὐδέ μιν οἷον ὄπωπα πολυτρήτοις ἐνὶ σίμβλοις </l>
<l n="422">βομβήεσσα μέλισσα λοχεύεται ἡδέι κηρῷ· </l>
<l n="423">ἀλλὰ νόον τέρπουσαν ἔχει καλλίπνοον ὀδμήν. </l>
<l n="424">ἀνὴρ διψαλέος πολυθαλπέι καύματος ἀτμῷ· </l>
<l n="425">βαιὸν ἑαῖς παλάμῃσιν ἀφυσσάμενος χυτὸν ὕδωρ </l>
<l n="426">λαίλαπα καρχαλέης ἀποσείεται αὐτίκα δίψης· </l>
<l n="427">καὶ μέλι μᾶλλον ἔχει ταχινὸν κόρον· ἆ μέγα θαῦμα, </l>
<l n="428">τοῦτο πιὼν ἐθέλω πιέειν πάλιν· ἀμφότερον γὰρ </l>
<l n="429">καὶ γλυκερὸν τόδε χεῦμα καὶ οὐ κόρον ἀνδράσι τίκτει. </l>
<l n="430">Ἥβη, κάλπιν ἄειρε καὶ ἔρχεο δεῦρο λαβοῦσα </l>
<l n="431">Τρώιον οἰνοχόον, ζαθέων δρηστῆρα κυπέλλων, <pb/> </l>
<l n="432">ὄφρα μελιρραθάμιγγος ἀφυσσάμενος ποταμοῖο </l>
<l n="433">Ζηνὸς ὅλους κρητῆρας ἀναπλήσῃ Γανυμήδης. </l>
<l n="434">δεῦτε, <hi rend="underline">φίλοι, γεύσασθε μελ</hi>ι<hi rend="underline">σταγέος ποτ</hi>αμοῖο. </l>
<l n="435">ἐν<hi rend="underline">θάδε παπταίνω τύπον αἰθέρος· αὐτ</hi>όχυ<hi rend="underline">τον γ̣ὰ̣ρ̣</hi> </l>
<l n="436">κεῖνο, τό περ καλέουσι Διὸς πόμα, νέκταρ Ὀλύμπου </l>
<l n="437"><hi rend="underline">Νηιάδες χθονίοισιν ἀναβλύζουσι ῥεέθροις</hi>.“ <pb/> </l>
</div>
<div type="Book" n="15">
<l n="t1"><label type="head">ΔΙΟΝΥΣΙΑΚΩΝ ΠΕΝΤΕΚΑΙΔΕΚΑΤΟΝ.</label> </l>
<l n="1" rend="indent(1)"><hi rend="underline">Ὣ</hi>ς φα<hi rend="underline">μένου νεφεληδὸν ἐπέρρεον αἴθ</hi>οπ<hi rend="underline"/>ες Ἰνδοὶ </l>
<l n="2"><hi rend="underline">ἀ</hi>μφὶ ῥό<hi rend="underline">ον ποταμοῖο μελίπνοον· ὧν ὁ μ</hi>ὲν <hi rend="underline">αὐτῶν</hi> </l>
<l n="3">ἀγχιβαθ<hi rend="underline">ὴς στατὸν ἴχν</hi>ο<hi rend="underline">ς ἐπ' ἰλύι δισσὸν</hi> ἐρεί<hi rend="underline">σας</hi> </l>
<l n="4">ἡμιφανὴς ἕστηκε, καὶ ὀμ<hi rend="underline">φαλὸν ὕδατ</hi>ι δεύω<hi rend="underline">ν</hi>, </l>
<l n="5">κυρτὸς ἔσω ποταμοῖο κεκυφότα νῶτα τιταί<hi rend="underline">νων</hi>, </l>
<l n="6">χερσὶ βαθυνομένῃσι μελισταγὲς ἤφυσεν <hi rend="underline">ὕδωρ</hi>· </l>
<l n="7">ὃς δὲ παρὰ προχοῇσι, κατάσχετος αἴθοπι δίψ<hi rend="underline">ῃ</hi>, </l>
<l n="8">πορφυρέῳ προβλῆτα γενειάδα κύματι βάπτων, </l>
<l n="9">στῆθος ἐφαπλώσας ποταμηίδος ὑψόθεν ὄχθης, </l>
<l n="10">οἰγομένοις στομάτεσσιν ἀνήφυσεν ἰκμάδα Βά<hi rend="underline">κχου</hi>· </l>
<l n="11">πρηνὴς δ' ἄλλος ἔην πελάσας στόμα γείτονι <hi rend="underline">π̣η̣γῇ</hi>, </l>
<l n="12">καὶ διερὰς δαπέδῳ ψαμαθώδεϊ χεῖρας ἐρείς<hi rend="underline">ας</hi> </l>
<l n="13">χείλεσι διψαλέοισιν ἐδέχνυτο δίψιον ὕδ<hi rend="underline">ωρ</hi>· </l>
<l n="14">ἄλλοι δ' ὀστρακόεντι μέθην ἀρύοντο κυπέλλ<hi rend="underline">ῳ</hi>, </l>
<l n="15">πυθμένα κουφίζοντες ἐαγότος ἀμφιφορῆο<hi rend="underline">ς</hi>· <pb/> </l>
<l n="16">καὶ πολὺς ἑσμὸς ἔπινεν ἐρευθιόωντι ῥεέθρῳ, </l>
<l n="17">κισσυβίῳ προχέων ποταμηίδος ὄγκον ἐέρσης, </l>
<l n="18">μηλονόμων ἄγραυλον ἔχων δέπας. ἀντιβίων δὲ </l>
<l n="19">οἶνον ἐρευγομένων πολυχανδέος ἀνθερεῶνος </l>
<l n="20">ὄμμασι δερκομένοισιν ἐδιπλώθησαν ἐρίπναι, </l>
<l n="21">καὶ βλεφάροις δοκέεσκον ἰδεῖν διδυμόζυγον ὕδωρ. </l>
<l n="22">καὶ προχοὴ κελάρυζε φιλακρήτου ποταμοῖο </l>
<l n="23">ξανθὸν ἀναβλύζουσα μέθης ῥόον· ἡδυπότου δὲ </l>
<l n="24">οἰνάδος ἠρεύγοντο ῥοὰς εὐώδεες ὄχθαι. </l>
<l n="25" rend="indent(1)">δυσμενέας δ' ἐμέθυσσε χάλις ῥόος. ἔνθα τις ἀνὴρ </l>
<l n="26">Ἰνδὸς ἀμερσινόοιο μέθης δεδονημένος οἴστρῳ </l>
<l n="27">εἰς ἀγέλην ἤιξε, καὶ εὐπετάλῳ παρὰ λόχμῃ </l>
<l n="28">ταῦρον ἀπειλητῆρα μετήγαγε δέσμιον ἕλκων, </l>
<l n="29">διχθαδίων κεράων κεχαραγμένον ἄκρον ἐρύσσας </l>
<l n="30">τολμηραῖς παλάμαις, διδυμάονος οἷα κεραίης </l>
<l n="31">ταυροφυῆ Διόνυσον <hi rend="underline"/>ὑπὸ ζυγὰ δούλια σύρων· </l>
<l n="32"><hi rend="underline">ἄλλος ἔχ</hi>ων δασπλ<hi rend="underline"/>ῆτα σιδηρείης γένυν ἅρπης </l>
<l n="33"><hi rend="underline">αἰγὸς ὀρε̣</hi>σς<hi rend="underline"/>ινόμοιο διέθρισεν ἀ̣ν̣θερεῶνα, </l>
<l n="34">θηγαλέῳ δρεπάνῳ δεδαϊγμένον, οἷά τε δειρὴν </l>
<l n="35"><hi rend="underline">Πανὸ</hi>ς <hi rend="underline"/>ἐυκραίροιο ταμὼν γαμψώνυχι χαλκῷ· </l>
<l n="36">ἄλλος ἀπηλοίησε βοῶν κεραελκέα φύτλην, </l>
<l n="37"><hi rend="underline">οἷά περ ἀμώων Σα̣τύ̣ρων τα̣υρώπ̣</hi>ιδα <hi rend="underline">μο̣</hi>ρ<hi rend="underline">φή</hi>ν, <pb/> </l>
<l n="38"><hi rend="underline">ὃς δὲ τανυκραίρων ἐλάφ</hi>ων ἐδίωκε γεν<hi rend="underline"/>έθλην </l>
<l n="39"><hi rend="underline">στικτῆς εἰσορόων πολυδαί̣</hi>δαλον εἶδος ὀ<hi rend="underline"/>πωπῆς, </l>
<l n="40"><hi rend="underline">οἷά τε Βασσαρίδων ὀλέκω</hi>ν στίχα· <hi rend="underline"/>δαιδαλέαις γὰρ </l>
<l n="41"><hi rend="underline">νεβρίσιν ἰσοτύποισι παρεπλά̣</hi>γχθ<hi rend="underline"/>ησαν ὀπωπαί· </l>
<l n="42"><hi rend="underline">καὶ φονίαις λιβάδε̣</hi>ς<hi rend="underline"/>σ̣ι̣ν ὅλον θώρη̣κα μιαίνων </l>
<l n="43"><hi rend="underline">Ἰνδὸς ἀκοντιστῆ</hi>ρι <hi rend="underline"/>μέλας ἐρυθαίνετο λύθρῳ. </l>
<l n="44"><hi rend="underline">καί τις ὁμοκλ̣ή̣σ̣α̣</hi>ς ἐ<hi rend="underline"/>κορύσσετο γείτονι δένδρῳ </l>
<l n="45"><hi rend="underline">μαστίζων ἑκ</hi>άτε<hi rend="underline"/>ρθε, καὶ εἰαρινοῖσι δοκεύων </l>
<l n="46"><hi rend="underline">σειομένην ἀν</hi>έμ<hi rend="underline"/>οισι φυτῶν ἑλικώδεα χαίτην </l>
<l n="47"><hi rend="underline">ἁβροκόμων ὄρ</hi>πηκ<hi rend="underline"/>α̣ς ἀπηλοίησε κο̣ρ̣ύ̣μβων, </l>
<l n="48"><hi rend="underline">φύλλα δι̣α̣σ̣χ̣</hi>ίζων λ<hi rend="underline">ασίης δρυός</hi>, οἷα μ<hi rend="underline">α̣</hi>χαίρῃ </l>
<l n="49"><hi rend="underline">πλοχμὸν ἀ̣κ̣</hi>ερσικόμοιο διατμήγων Διονύσου, </l>
<l n="50"><hi rend="underline">μαρνάμεν</hi>ο<hi rend="underline">ς πετάλοις</hi>ι καὶ οὐ Σατύροισιν ἐρίζων, </l>
<l n="51"><hi rend="underline">τερπωλὴν ἀ̣ν̣ό̣νητον ἔχ</hi>ων σκιοειδέι νίκῃ. </l>
<l n="52" rend="indent(1)"><hi rend="underline">μαίνετο δ' ἀντιβίων ἕτερο</hi>ς χορός· ἀντὶ δὲ λόγχης </l>
<l n="53"><hi rend="underline">ὃς μ̣</hi>ὲ<hi rend="underline">ν̣</hi> ἑλὼ<hi rend="underline">ν̣ βαρύδουπον ἐπω</hi>μαδίῳ τελαμῶνι </l>
<l n="54"><hi rend="underline">τύμ</hi>πα<hi rend="underline">νο</hi>ν ἠ<hi rend="underline">έρταζε, καὶ ἀμφ</hi>ιπλῆγι βοείῃ </l>
<l n="55"><hi rend="underline">δίζ</hi>υγο<hi rend="underline">ν̣ ἐ</hi>σμαράγ<hi rend="underline">ησε μέλ</hi>ος χαλκόκροτον ἠχώ· </l>
<l n="56"><hi rend="underline">ὃς δ</hi>ὲ πο<hi rend="underline">λ̣υ</hi>τρήτοιο βοῇ δεδονημένος αὐλοῦ </l>
<l n="57"><hi rend="underline">ἄστ</hi>ατο<hi rend="underline">σ̣ ε̣</hi>ἱλικόεντι ποδῶν βακχεύετο παλμῷ· <pb/> </l>
<l n="58"><hi rend="underline">καί τις</hi> ἀπειρήτοις ἐπὶ χείλεσι λωτὸν ἐρείσας </l>
<l n="59"><hi rend="underline">δίθροον̣</hi> ἁρμονίην ἐμελίζετο Μυγδόνος αὐλοῦ· </l>
<l n="60"><hi rend="underline">γ̣η̣ρ̣α̣λ̣</hi>έου δὲ φυτοῖο θορὼν παρὰ γείτονι ῥίζῃ </l>
<l n="61">γλαυκὸν ἐυρραθάμιγγος ἀνείρυσε θαλλὸν ἐλαίης </l>
<l n="62">ὄμβρῳ ἐερσήεντι διάβροχον οἷα πιέζων </l>
<l n="63">οἰνωπῇ ῥαθάμιγγι Μαρωνίδος ἄκρον ὑπήνης. </l>
<l n="64"><hi rend="underline">ἄ̣</hi>λλοι σὺν ξιφέεσσι, σὺν ἔγχεσι, σὺν τρυφαλείαις </l>
<l n="65"><hi rend="underline">ἄ̣</hi>σχετα βακχευθέντες ἀμερσινόῳ φρένας οἴνῳ </l>
<l n="66">ὄργια μιμήσαντο φερεσσακέων Κορυβάντων, </l>
<l n="67">ἴχνια δινεύοντες ἐνόπλιον ἀμφὶ χορείην· </l>
<l n="68">κ<hi rend="underline">αὶ π̣α̣</hi>λάμης ἑλικηδὸν ἀμοιβαίῃσιν ἐρωαῖς </l>
<l n="69"><hi rend="underline">ἀσπίδ</hi>ες ἐκρούο<hi rend="underline">ν̣το κ</hi>υβιστητῆρι σιδήρῳ· </l>
<l n="70"><hi rend="underline">ἄλλος</hi> ὀπιπεύω<hi rend="underline">ν θιας</hi>ώδεος ὄργια Μούσης </l>
<l n="71"><hi rend="underline">μιμηλὴ</hi>ν Σατύ<hi rend="underline">ροισι συ</hi>νεσκίρτησε χορείην· </l>
<l n="72"><hi rend="underline">καί τις ἀ̣</hi>ρασσο<hi rend="underline">μένης</hi> ἀίων κελάδημα βοείης </l>
<l n="73"><hi rend="underline">μ</hi>είλιχον ἦθος ἔδεκτο, φιλοσμαράγῳ δὲ μενοινῇ </l>
<l n="74"><hi rend="underline">ῥιγεδανὴν ἀνέμοισιν ἑὴν ἔρριψε</hi> φαρέτρην, </l>
<l n="75"><hi rend="underline">λύσσα̣ν ἔχων· ἕτερος δὲ γυναιμανέω</hi>ν πρόμο<hi rend="underline"/>σ̣ Ἰνδῶν <pb/> </l>
<l n="76">ἀπλεκέος πλοκαμῖδος ἑλὼν ὑψαύχενα Βάκχ̣η̣ν, </l>
<l n="77">παρθενικὴν ἀδάμαστον ἀτάσθαλον εἰς γάμον ἕλκων, </l>
<l n="78">σφίγξεν ὑπὲρ δαπέδοιο, τανυσσάμενος δὲ κονίῃ </l>
<l n="79">χερσὶν ἐρωμανέεσσιν ἀπεσ̣φρηγίσσατο μίτρην, </l>
<l n="80"><hi rend="underline">ἐλπίδι μαψι̣</hi>δίῃ π<hi rend="underline">ε̣φ̣</hi>ορημέν<hi rend="underline"/>ος· ἐξαπίνης γὰρ </l>
<l n="81"><hi rend="underline">ὄρθιος εἷρπε δρ</hi>άκων ὑποκόλπ<hi rend="underline"/>ιος ἰξύι γείτων, </l>
<l n="82"><hi rend="underline">δυσμενέος δ' ἤι</hi>ξε κατ' αὐχέν<hi rend="underline"/>ος, ἀμφὶ δὲ δειρῇ </l>
<l n="83"><hi rend="underline">οὐραίαις ἑλίκεσσ̣</hi>ιν ἀνέπλεκε <hi rend="underline"/>κ̣υ̣κλάδα μίτρην· </l>
<l n="84"><hi rend="underline">ταρβαλέοις δὲ πόδες</hi>σι φυ<hi rend="underline"/>γὼν μελανόχροος ἀνὴρ </l>
<l n="85"><hi rend="underline">θερμὸν ἀνυμφεύτ̣</hi>ων <hi rend="underline"/>ἀπεσείσατο κέντρον Ἐρώτων, </l>
<l n="86"><hi rend="underline">αὐχ</hi>ένι<hi rend="underline"/>ον φορέων ὀφιώδεος ὅρμον ἀκάνθης. </l>
<l n="87"><hi rend="underline"><space/>ὄφ</hi>ρα <hi rend="underline">μὲν οἰνωθέντες ἐν οὔρεσιν ἔτ̣</hi>ρ<hi rend="underline"/>ε̣χον Ἰνδοί, </l>
<l n="88"><hi rend="underline">τό</hi>φρα <hi rend="underline">δ̣ὲ νήδυμος Ὕπνος ἑὸν πτερὸν οὖ̣</hi>λο<hi rend="underline"/>ν ἑλίξας </l>
<l n="89"><hi rend="underline">ἀκλινέων σφαλεροῖσιν ἐπέχραεν ὄ</hi>μμ<hi rend="underline"/>ασιν Ἰνδῶν, </l>
<l n="90"><hi rend="underline">εὔνασε δ̣' οἰστρηθέντας ἀμετρήτῳ ν</hi>όον ο<hi rend="underline"/>ἴνῳ, </l>
<l n="91"><hi rend="underline">Πα</hi>σιθέης γε<hi rend="underline">ν̣ε̣</hi>τῆ<hi rend="underline">ρι</hi> χαρι<hi rend="underline">ζ̣ό̣μενος Δι</hi>ονύσῳ· </l>
<l n="92"><hi rend="underline">ὧ</hi>ν ὁ μὲν ὕπτιος εὗδεν ἄνω νεύον<hi rend="underline">τι προσώ</hi>π<hi rend="underline"/>ῳ </l>
<l n="93"><hi rend="underline">ὑ</hi>πναλέῳ μυκτῆρι μεθυσφαλὲς <hi rend="underline">ἄσθμα τιταίνων</hi>, <pb/> </l>
<l n="94">ὃς δὲ βαρυνομένην κεφαλὴν <hi rend="underline">ἐπεθήκα</hi>τ<hi rend="underline">ο πέτρῳ</hi>, </l>
<l n="95">νωθρὸς ἐυκροκάλῳ ποταμη<hi rend="underline">ίδι κείμενος</hi> ὄ<hi rend="underline">χθῃ</hi>, </l>
<l n="96">ἠματίοις δ' ὀάριζε νοοπλαν<hi rend="underline">έεσσιν ὀνείροι</hi>ς </l>
<l n="97">ὀρθὰ περὶ κροτάφοισι πεπηγ<hi rend="underline">ότα δάκτυλα βά</hi>λλων· </l>
<l n="98">πρηνὴς δ' ἄλλος ἔην τετανυς<hi rend="underline">μένος, εἶχε δ</hi>ὲ δισσὴ<hi rend="underline">ν</hi> </l>
<l n="99">χεῖρα καθιεμένην ἰσοελκέα δίζυγι μηρῷ· </l>
<l n="100">καί τις ἑῆς παλάμης κεφαλὴν ἐπερείσατο καρπῷ </l>
<l n="101">οἶνον ἀναβλύζων· ὁ δὲ καμπύλα γυῖα συνάπτων, </l>
<l n="102">ὡς ὄφις ἀμφιέλικτος, ἐκέκλιτο, λοξὸς ἰαύων. </l>
<l n="103">καὶ χορὸς ἀντιβίων πεφορημένος εἰς ῥάχιν ὕλης, </l>
<l n="104">ὃς μὲν ὑπὸ δρυὸς εὗδεν, ὁ δὲ πτελέης ὑπὸ θάμνῳ, </l>
<l n="105">ἄλλος ἐπὶ πλευρῇσι πεσὼν ἐκλίνετο φηγῷ, </l>
<l n="106">λαιὴν ὀφρυόεντι βαλὼν ἔπι χεῖρα μετώπῳ· </l>
<l n="107">καὶ πολὺς ἐσμὸς ἴαυε λάλος νέκυς, ἠέρι πέμπων </l>
<l n="108">ἀλλοίης ἀχάλινον ἀσημάντου θρόον ἠχοῦς </l>
<l n="109">οἰνοβαρής· ἕτερος δὲ τινασσομένοιο καρήνου </l>
<l n="110">γηραλέης πλατὺ νῶτον ἐπέτρεπε πυθμένι δάφνης· </l>
<l n="111">τὸν δὲ βαρὺ κνώσσοντα βαθυς<hi rend="underline">τ̣ρώ</hi>των ἐπὶ λέκτρ<hi rend="underline">ων</hi> </l>
<l n="112">ἀκροκόμου φοίνικος ἢ εὐώδινος <hi rend="underline">ἐλαίη</hi>ς </l>
<l n="113">ῥιπίζων ἀνέμοισιν ἕλιξ ἐπεσύρι<hi rend="underline">σεν ὄρ</hi>πηξ· </l>
<l n="114">καί τις ὑπὲρ δαπέδοιο χυτῇ τετ<hi rend="underline">ά̣νυστο</hi> κονίῃ, <pb/> </l>
<l n="115">ἄκρα ποδῶν προχοῇσι κατακλύζ<hi rend="underline">ων π̣</hi>οταμοῖ<hi rend="underline">ο</hi>· </l>
<l n="116">ἄλλος ἀπειρήτοιο μέθης βακχεύετο παλμῷ, </l>
<l n="117">καὶ κεφαλὴν βαρύθους<hi rend="underline">αν ἐπέτρεπε γείτονι</hi> πεύκῃ· </l>
<l n="118">ἄλλου φυσιόωντος ἐσείε<hi rend="underline"/>το νεῦρα μετώπου. </l>
<l n="119"><hi rend="underline"><space/>κα</hi>ὶ <hi rend="underline">δηί</hi>ους κνώ<hi rend="underline">σ̣σ̣ο̣ν̣τ̣</hi>ας ἰδ<hi rend="underline"/>ὼν γελόωντι προσώπῳ </l>
<l n="120"><hi rend="underline">Βάκχος ἄν̣</hi>α<hi rend="underline">ξ̣ ἀγόρευε, χέ</hi>ων <hi rend="underline"/>σημάντορα φωνήν· </l>
<l n="121" rend="indent(1)">„Ἰνδοφόνοι θεράποντες ἀνικήτου Διονύσου, </l>
<l n="122"><hi rend="underline">νόσφ</hi>ι <hi rend="underline"/>μόθου σφίγξαντες ἀολλέας υἱέας Ἰνδῶν </l>
<l n="123">πάντας ἀναιμάκτῳ ζωγρήσατε δηιοτῆτι· </l>
<l n="124"><hi rend="underline">καὶ βριαρῷ γόνυ δο̣</hi>ῦ<hi rend="underline">λ̣</hi>ον <hi rend="underline">ὑποκλίν</hi>ας Διονύσῳ </l>
<l n="125"><hi rend="underline">Ἰνδὸς ὑποδρήσσειεν ἐμῇ</hi> θιασώδεϊ Ῥείῃ, </l>
<l n="126"><hi rend="underline">σείων οἴνοπα θύρσον, ἀπορρί̣</hi>ψας δὲ θυέλλαις </l>
<l n="127"><hi rend="underline">ἀργυρέην κνημῖδα πόδας σφ</hi>ίγξειε κοθόρνοις, </l>
<l n="128"><hi rend="underline">καὶ κεφαλὴν</hi> ς<hi rend="underline">τέψειεν ἐμ̣</hi>ῷ <hi rend="underline">κ̣</hi>ισσώδε<hi rend="underline"/>ϊ̣ δεσμῷ, </l>
<l n="129"><hi rend="underline">γυμνώσας πλ̣οκαμῖδας ἀερσιλό</hi>φου <hi rend="underline"/>τρυφαλείης, </l>
<l n="130"><hi rend="underline">καὶ πολέμων ἀλάλ</hi>αγ<hi rend="underline">μα λιπὼν κα</hi>ὶ <hi rend="underline"/>θούριον ἠχὼ </l>
<l n="131"><hi rend="underline">εὔιον ἀείσειε κορυ̣</hi>μ<hi rend="underline"/>βοφόρῳ Διονύσῳ.“ </l>
<l n="132"><hi rend="underline"><space/>ὣς φαμένο</hi>υ δρηστῆ<hi rend="underline">ρες ἐποίπνυον· ὧν ὁ μὲν αὐτῶ̣</hi>ν </l>
<l n="133"><hi rend="underline">αὐχένι δυσμ</hi>ενέων ὀ<hi rend="underline"/>φιώδεα δεσμὸν ἑλίξας <pb/> </l>
<l n="134"><hi rend="underline">εἷλκε</hi> δρακοντείῃ πεπ<hi rend="underline"/>εδημένον ἀνέρα σειρῇ, </l>
<l n="135"><hi rend="underline">ἄλλ̣</hi>ος ἑλὼν λασίης κεχα<hi rend="underline">λασμέν</hi>ο<hi rend="underline">ν ὁλκὸν ὑπήνη̣</hi>ς </l>
<l n="136"><hi rend="underline">ἄ</hi>νδ<hi rend="underline">ρ̣</hi>α βαθυσμήριγγος <hi rend="underline">ἀνείρ</hi>υσεν ἀνθ<hi rend="underline">ερεῶ</hi>νος· </l>
<l n="137"><hi rend="underline">καί τις</hi> ἑὰς παλάμας τανύσας σκολιότ<hi rend="underline">ριχι κ</hi>όρσῃ </l>
<l n="138"><hi rend="underline">ἀνέρα δ</hi>ουρί<hi rend="underline">κ̣τητον ἀ</hi>δέσμιον εἷλκεν ἐθείρης· </l>
<l n="139"><hi rend="underline">ἄλλος ὁ</hi>μοπ<hi rend="underline">λέκτους π</hi>αλάμας περὶ νῶτα καθάψας </l>
<l n="140"><hi rend="underline">δήιον</hi> εἱλικ<hi rend="underline">όεντι λύγ</hi>ων μιτρώσατ<hi rend="underline">ο δες</hi>μῷ </l>
<l n="141"><hi rend="underline">αὐχεν</hi>ίῳ· τρ<hi rend="underline">ομερῷ δὲ Μ</hi>άρων ἐλελί<hi rend="underline">ζετ</hi>ο παλμῷ </l>
<l n="142"><hi rend="underline">ὤμ̣</hi>ῳ γηραλ<hi rend="underline">έῳ βεβ</hi>αρημένον Ἰνδὸ<hi rend="underline">ν ἀείρ</hi>ων· </l>
<l n="143"><hi rend="underline">ἄλ</hi>λος ἀκοντιστῆρα λαβὼν βεβιημ<hi rend="underline">ένον</hi> ὕπνῳ, </l>
<l n="144"><hi rend="underline">δεσμ</hi>ῷ βοτρυόεντι περίπλοκον αὐχένα <hi rend="underline">σύ</hi>ρων, </l>
<l n="145"><hi rend="underline">στικ</hi>τῶν πορδαλίων ὑπὲρ ἄντυγα θήκατο δίφρων· </l>
<l n="146"><hi rend="underline">ἄλλου κ</hi>εκλιμένοιο φιλεύιος ἐσμὸς ἀλήτης </l>
<l n="147"><hi rend="underline">χεῖρας ὀ</hi>πισθοτόνους ἀλύτῳ σφηκώσατο δεσμῷ, </l>
<l n="148"><hi rend="underline">καὶ λο</hi>φιῆς ἐπέβησεν ἀκαμπτοπόδων ἐλεφάντων· </l>
<l n="149">καὶ πολὺς εὐκύκλοιο λαβὼν τελαμῶνα βοείης <pb/> </l>
<l n="150">Ἰνδὸν ἐπωμαδίῳ πεπεδημένον εἶχεν ἱμάντι. </l>
<l n="151">καί τις ἀερτάζουσα καλαύροπα μηλοβοτῆρος </l>
<l n="152">Βασσαρίς, ἀφριόωσα λαθίφρονι κύματι λύσσης, </l>
<l n="153">Ἰνδὸν ἐρευνητῆρα βαθυπλούτοιο θαλάσσης </l>
<l n="154">τολμηρῇ παλάμῃ πολυκαμπέος εἷλκεν ἐθείρης </l>
<l n="155">δούλιον εἰς ζυγόδεσμον. ἐπειγομένου δὲ Λυαίου </l>
<l n="156"><hi rend="underline">δή</hi>ιον εὐθώρηκα σιδήρεος εἶχεν Ἐρεχθεὺς </l>
<l n="157"><hi rend="underline">ὤμ</hi>οις ἀκλινέεσσι· μεθυσφαλέος δὲ φορῆος </l>
<l n="158"><hi rend="underline">θῆ</hi>ρα κελαινόρρινον ὀρεστιὰς ἤλασε Βάκχη, </l>
<l n="159"><hi rend="underline">ἰς</hi>χία μαστίζουσα δορικτήτων ἐλεφάντων· </l>
<l n="160"><hi rend="underline">κ̣α̣</hi>ὶ χρυσέην Ὑμέναιος ἀνηέρταζε βοείην </l>
<l n="161">ἀνέρα συλήσας χρυσάσπιδα, γηθόσυνος δὲ </l>
<l n="162">κοῦρον <hi rend="underline">ἐρωμανέεσσιν ἐδέρκετο Βάκ</hi>χος ὀπωπαῖς </l>
<l n="163">τεύ<hi rend="underline">χε</hi>ς<hi rend="underline">ιν ὑπναλέοιο καταυγάζοντα φ</hi>ορῆος· </l>
<l n="164"><hi rend="underline">κ̣α̣ὶ νέος ἠκόντιζεν ἐ̣ν̣ ἔντεσιν ὄλ</hi>βιο<hi rend="underline"/>ν αἴγλην, </l>
<l n="165">ὡς Λυκίου Γλαύκοιο λαβὼν ἀμάρυσσε μαχητὰς </l>
<l n="166">ἀφνειοῖς σακέεσσιν ἀπαστράπτων Διομήδης. </l>
<l n="167">ἄλλους δ' ἀντιβίους στρατιὴ ληίσσατο Βάκχων, </l>
<l n="168"><hi rend="underline">νήδυμον ὕπνον ἔχοντ̣</hi>α<hi rend="underline">σ̣ ὁμό</hi>στ<hi rend="underline">ολον</hi> ἡ<hi rend="underline">δ̣έ</hi>ο<hi rend="underline"/>ς οἴνου. <pb/> </l>
<l n="169"><hi rend="underline"><space/>ἔνθα̣</hi> τι<hi rend="underline">ς ἀγκυλ</hi>ότοξος, ἐρημάδι σύν<hi rend="underline"/>νομος ὕλῃ, </l>
<l n="170"><hi rend="underline">παρθένος Ἀστακ̣</hi>ίδεσσιν ὁμότροφ<hi rend="underline"/>ος ἤνθεε Νύμφαις </l>
<l n="171"><hi rend="underline">καλλιφυὴς Νίκα</hi>ια, λαγωβόλος Ἄρ<hi rend="underline"/>τεμις ἄλλη, </l>
<l n="172"><hi rend="underline">ἀλλοτρίη φ</hi>ιλότητος, ἀπειρήτη Κ<hi rend="underline"/>υθερείης, </l>
<l n="173"><hi rend="underline">θῆρας ὀιστεύουσα καὶ ἰ</hi>χνεύ<hi rend="underline"/>ο̣υσα κολώνας· </l>
<l n="174"><hi rend="underline">οὐδὲ μυ</hi>χ<hi rend="underline">ῷ θυόεντι κα</hi>λύπ<hi rend="underline">τετο παρθε</hi>ν<hi rend="underline"/>εῶνος. </l>
<l n="175"><hi rend="underline">καί</hi> οἱ ἐνὶ <hi rend="underline">σκοπέλοισιν ἐ</hi>ρ<hi rend="underline">η̣μονόμῳ παρ</hi>ὰ <hi rend="underline">πέζῃ</hi> </l>
<l n="176">ἠλακά<hi rend="underline">τη πέλε τόξον</hi>, ἀ<hi rend="underline">ε̣ὶ δέ οἱ ἔνδοθι</hi> λόχμ<hi rend="underline"/>ης </l>
<l n="177"><hi rend="underline">μ</hi>ηκεδ<hi rend="underline">ανοὶ κλωστῆρες ἔσαν πτερόεντες</hi> ὀιστοί, </l>
<l n="178"><hi rend="underline">κ̣</hi>αὶ στα<hi rend="underline">λίκων ξύλον ὀρθὸν ὀρειάδ</hi>ος ἱστὸς Ἀθήνης· </l>
<l n="179"><hi rend="underline">καὶ</hi> καθ<hi rend="underline">αρῇ συνάεθλος</hi> ὁ<hi rend="underline">μίλεεν</hi> Ἰοχεαίρῃ </l>
<l n="180"><hi rend="underline">κα</hi>ὶ λίνον <hi rend="underline">ἐ̣</hi>ν ς<hi rend="underline">κοπέλοι̣σ̣</hi>ιν ἀ<hi rend="underline">νέπλεκ</hi>εν ἠθάδος ἄγρης </l>
<l n="181"><hi rend="underline">νή</hi>ματος ἀ<hi rend="underline">σκητ</hi>οῖο φιλαί<hi rend="underline">τ̣ερο</hi>ν· οὔ ποτε τόξῳ </l>
<l n="182"><hi rend="underline">π</hi>οικίλον εἶ<hi rend="underline">δος ἔχ</hi>οντος ἀνάλκιδος ἥ<hi rend="underline">π̣τετο ν</hi>εβροῦ, </l>
<l n="183"><hi rend="underline">δ̣</hi>ορκάδας ο<hi rend="underline">ὐκ ἐδ</hi>ίωκε, καὶ οὐκ ἔψαυε <hi rend="underline">λαγωοῦ</hi>, </l>
<l n="184">ἀλλὰ περιζεύ<hi rend="underline">ξα</hi>σα δαφοινήεντ<hi rend="underline">ι̣ χαλινῷ</hi> </l>
<l n="185">γλαυκὰ δασυστέ<hi rend="underline">ρνω</hi>ν ἐπεμάστιε <hi rend="underline">νῶτα λεόντ</hi>ων, <pb/> </l>
<l n="186">πολλάκι δ' ἔγχος <hi rend="underline">ἄειρ</hi>ε καταντία λυ<hi rend="underline">σσάδος ἄ</hi>ρκτου· </l>
<l n="187">μέμφετο δ' Ἰοχ<hi rend="underline">έαιρα</hi>ν ἑκηβόλον, ὅττι λιποῦσα </l>
<l n="188">στικτῶν πορδαλί<hi rend="underline">ων γε</hi>νεὴν καὶ φῦλα λεόντων </l>
<l n="189">οὐτιδαναῖς ἐλάφο<hi rend="underline">ι̣σι</hi>ν ἑὴν ἔζευξεν ἀπήνην. </l>
<l n="190">οὐδὲ μύρῳ μεμέλητο, μελικρήτων δὲ κυπέλλων </l>
<l n="191">ὑδατόεν προβέβουλε χαραδραίης πόμα πηγῆς </l>
<l n="192">ψυχρὸν ὕδωρ προχέουσα· καὶ αὐτορόφῳ κενεῶνι </l>
<l n="193">κούρης δύσβατος οἶκος ἐρημάδες ἦσαν ἐρίπναι· </l>
<l n="194">πολλάκι δ' εὐκαμάτοιο μετὰ δρόμον ἠθάδος ἄγρης </l>
<l n="195">πορδαλίων σχεδὸν ἧστο, μιῇ δ' ὑπὸ κοιλάδι πέτρῃ </l>
<l n="196">μίμνε μεσημβρίζουσα λεχωίδος ἄγχι λεαίνης· </l>
<l n="197">ἡ δὲ γαληναίῃσιν ὑπ' ὀφρύσι μειλιχίη θὴρ </l>
<l n="198">ἀδρύπτοις γενύεσσι δέμας λιχμάζετο κούρης, </l>
<l n="199">καὶ κινυρῆς μίμημα κυνὸς δειδήμονι λαιμῷ </l>
<l n="200">ὠμοτόκου στόμα λάβρον ὑπεκνυζᾶτο λεαίνης </l>
<l n="201">χείλεϊ φειδομένῳ, δοκέων δέ μιν Ἄρτεμιν εἶναι </l>
<l n="202">εἰς πέδον ἱκεσίοιο καθελκομένοιο καρήνου </l>
<l n="203">αὐχένι λαχνήεντι λέων ἐκλίνετο νύμφῃ. </l>
<l n="204" rend="indent(1)">καί τις ἐνὶ ξυλόχοις ὀρεσίτροφος ἤνθεε βούτης, </l>
<l n="205">ἰθυτενής, περίμετρος, ὑπέρτερος ἥλικος ἥβης· </l>
<l n="206">οὔνομά οἱ πέλεν Ὕμνος, ὃς <hi rend="underline">ἀγριάδος μέσον ὕλης</hi> <pb/> </l>
<l n="207">ἱμερ<hi rend="underline">τὰ</hi>ς ἐνόμευε βόας π<hi rend="underline">αρὰ γείτονι κούρῃ</hi>· </l>
<l n="208">καὶ <hi rend="underline">νομίη</hi>ν ἐ<hi rend="underline">ρατ</hi>ῇσι καλαύ<hi rend="underline"/>ροπα χερσὶ τινάσσων </l>
<l n="209"><hi rend="underline">εἰ</hi>ς <hi rend="underline">βαθὺν ἦλθεν ἔρωτα καὶ οὐ</hi>κέ<hi rend="underline"/>τι τέρπετο ποίμνῃ, </l>
<l n="210"><hi rend="underline">εἴκε̣λος Ἀγχίσῃ ῥοδοειδέι, τοῦ</hi> πο<hi rend="underline">τε Κ̣</hi>ύ<hi rend="underline"/>πρις </l>
<l n="211"><hi rend="underline">ἀργεννὴν ἐν̣όμ̣ε̣υ̣</hi>εν ὀρεσσινόμων ς<hi rend="underline">τ̣ί̣χ̣α̣</hi> τ<hi rend="underline"/>α̣ύρων </l>
<l n="212"><hi rend="underline">κεστὸν ἐλαφρίζ</hi>ουσα βοοσσόον· ἀμφὶ δὲ λόχ<hi rend="underline"/>μην </l>
<l n="213"><hi rend="underline">βουκόλος ἀγρώσ̣σ̣</hi>ουσαν ἰδὼν χιονώδεα κούρ<hi rend="underline"/>η̣ν </l>
<l n="214"><hi rend="underline">οὐ βοέης ἀγέλης ἐ</hi>μπάζετο· φοιταλέη δὲ </l>
<l n="215"><hi rend="underline">εἰς ἕλος αὐτοκέλευ</hi>στος ἐβόσκετο πόρτις ἐρήμη </l>
<l n="216"><hi rend="underline">ἀρχαίου δυσέρωτ</hi>ος ἀποπλαγχθεῖσα νο<hi rend="underline">μῆο</hi>ς, </l>
<l n="217"><hi rend="underline">καὶ δαμάλη πεφ</hi>όρητο περισκαίρουσα <hi rend="underline">κολών</hi>αις </l>
<l n="218"><hi rend="underline">ποιμένα μας</hi>τεύουσα· νέος δ' ἐπλάζε<hi rend="underline">το βού</hi>της </l>
<l n="219"><hi rend="underline">παρθενικῆς ὁρό</hi>ων ῥοδοειδέα κύκλα προσώπου. </l>
<l n="220" rend="indent(1)"><hi rend="underline">καὶ δολόει</hi>ς ἐ<hi rend="underline">ρέθι</hi>ζεν Ἔρως ποθέοντα ν<hi rend="underline">ομῆ</hi>α </l>
<l n="221"><hi rend="underline">οἴστρῳ λ̣α̣βροτέρω̣|</hi> δεδονημένον· ἐν <hi rend="underline">σκοπέ</hi>λοις γὰρ </l>
<l n="222"><hi rend="underline">παρθενι̣κ̣ῆς ἀκίχητ</hi>ον ἐπεσσυμένης δρόμον ἄγρης </l>
<l n="223"><hi rend="underline">πέπλον ὅλον κόλπ</hi>ω<hi rend="underline">σεν</hi> ἐς ἠέρα κοῦφος ἀήτης· </l>
<l n="224"><hi rend="underline">καὶ χροὸς ἤνθε</hi>ε κάλλος· ἐλευκαίνοντο δὲ μηροὶ <pb/> </l>
<l n="225"><hi rend="underline">καὶ σφυρὰ φοιν̣ί̣σ̣</hi>σοντο, καὶ ὡς κρίνον, ὡς ἀνεμώ<hi rend="underline"/>νη </l>
<l n="226"><hi rend="underline">χι̣ο̣νέων με</hi>λ<hi rend="underline">έων</hi> ῥοδόεις ἀνεφαίνετο λειμών· </l>
<l n="227"><hi rend="underline">καὶ νέος ἱμ</hi>ε<hi rend="underline">ρό</hi>φοιτος ἔχων ἀκό<hi rend="underline">ρητ</hi>ον ὀπωπὴν </l>
<l n="228">ἀσκεπ<hi rend="underline">έ̣ων ἐ̣</hi>δό<hi rend="underline">κ̣ευ</hi>εν ἐλεύθερον ἄ<hi rend="underline">ντυ</hi>γα μηρῶν </l>
<l n="229">[....................]<hi rend="underline">χ̣ωδεα̣</hi> [... </l>
<l n="230">βότρυ<hi rend="underline">ν ὀπ</hi>ισθοπόροιο κόμη<hi rend="underline">σ̣ ἐλέλι</hi>ζεν ἀήτης </l>
<l n="231"><hi rend="underline">κου̣</hi>φ<hi rend="underline">ί̣ζ̣</hi>ων ἑκάτερθεν, ἀειρομέ<hi rend="underline">ν̣ων δὲ</hi> κομάων </l>
<l n="232"><hi rend="underline">λε</hi>υκοφαὴς σελάγιζε μέσος γυμν<hi rend="underline">ούμ</hi>ενος αὐχήν. </l>
<l n="233"><hi rend="underline">κα</hi>ὶ νέος οὐρεσίφοιτος ὁμάρτεε πολλάκι κούρῃ, </l>
<l n="234"><hi rend="underline">π</hi>ῇ μὲν ἐπιψαύων σταλίκων ἢ τόξον ἀφάσσων, </l>
<l n="235">πῇ δὲ ποθοβλήτοιο τιταινομένοιο βελέμνου </l>
<l n="236">ἱμερτῆς ἐδόκευε ῥοδόχροα δάκτυλα κούρης· </l>
<l n="237">εἴ ποτε τοξεύουσα κέρας κυκλώσατο νευρῇ, </l>
<l n="238">καὶ παλάμη γυμνοῦτο, λαθὼν νέος ὄμματι λοξῷ </l>
<l n="239">λευκὸν ὀιστευτῆρα βραχίονα δέρκετο κούρης, </l>
<l n="240">ὄμμα παλινδίνητον ἄγων, ὀχετηγὸν Ἐρώτων, </l>
<l n="241">εἰ τόσον, ὡς Νίκαια, πέλεν λευκώλενος Ἠώς· <pb/> </l>
<l n="242">Ἑσπερίην δ' ἐπὶ πέζαν ἑὴν ἐτίταινεν ὀπωπήν, </l>
<l n="243"><hi rend="underline">ε̣ἰ̣ πλέ̣</hi>ον ἀργυφέη πέλε παρθένος, ἠὲ Σελήνη. </l>
<l n="244" rend="indent(1)">καὶ νέος, ἀμφιέπων ὑποκάρδιον ἕλκος Ἐρώτων, </l>
<l n="245"><hi rend="underline">ἐγγὺς ἐ̣</hi>ὼν καὶ νόσφι μένων ἐμνώετο κούρης, </l>
<l n="246"><hi rend="underline">πῶς βέ</hi>λος εἰς σκοπὸν εἷλκεν ὀρειάδος ἀντίον ἄρκτου, </l>
<l n="247"><hi rend="underline">πῶς δὲ̣</hi> λεοντείῃ παλάμην ἐσφίγξατο δειρῇ </l>
<l n="248">δί<hi rend="underline">ζυγ</hi>α γυρώσασα βραχίονα μάρτυρι δεσμῷ, </l>
<l n="249">πῶς πάλιν ἱδρώουσα λοέσσατο χεύματι πηγῆς </l>
<l n="250"><hi rend="underline">ἡμιφανής, καὶ μᾶλλον ἀεὶ</hi> μιμνήσκετο πέπλου, </l>
<l n="251"><hi rend="underline">ὁππότε μιν δονέων κ̣</hi>αὶ ἐ<hi rend="underline">σ̣ ὀμφ</hi>αλὸν ἄχρις ἀείρων </l>
<l n="252"><hi rend="underline">γυμνώσας χροὸς ἄνθο</hi>ς <hi rend="underline">ἀνηκόντ̣ι̣ζ̣ε̣ν̣</hi> ἀ<hi rend="underline"/>ή̣της· </l>
<l n="253"><hi rend="underline">κείνου μνῆστιν ἔχων</hi> γ<hi rend="underline">λυ</hi>κερ<hi rend="underline"/>ὰς ἱκέτευεν ἀέλλας, </l>
<l n="254"><hi rend="underline">ὄφρα πάλιν β</hi>α<hi rend="underline">θύκο</hi>λπον ἀναστείλωσι χι<hi rend="underline"/>τ̣ῶ̣ν̣α̣. </l>
<l n="255"><hi rend="underline"><space/>καὶ νέο</hi>ς <hi rend="underline">ἀστή</hi>ρικτος ἐυκραίρῳ παρὰ π<hi rend="underline"/>οίμνῃ </l>
<l n="256"><hi rend="underline">γείτονα θηρε̣</hi>ύουσαν ἰδὼν ὑψαύχενα κού<hi rend="underline"/>ρ̣ην </l>
<l n="257"><hi rend="underline">τοῖον ἀπ</hi>ερροίβδησεν ἔπος ζηλήμονι <hi rend="underline"/>φωνῇ· </l>
<l n="258"><hi rend="underline"><space/>„αἴθε βέλ</hi>ος γε<hi rend="underline">νόμ̣</hi>ην ἢ δίκτυον ἠὲ φ<hi rend="underline"/>α̣ρέτρη, </l>
<l n="259"><hi rend="underline">αἴθε β</hi>έλος γε<hi rend="underline">νόμ</hi>ην θηροκτόνον, ὄφρα <hi rend="underline"/>με γυμναῖς </l>
<l n="260"><hi rend="underline">χερ</hi>σὶν ἐλα<hi rend="underline">φρίζει</hi>εν· ὀπισθοτόνοιο δὲ τόξ<hi rend="underline">ου</hi> <pb/> </l>
<l n="261">εἴ<hi rend="underline">ην ν</hi>εῦρα βόεια πολὺ πλέον, ὄφρα με μα<hi rend="underline"/>ζῷ </l>
<l n="262"><hi rend="underline">χ̣ι̣ον</hi>έῳ πελάσειε σαόφρονος ἔκτοθ<hi rend="underline"/>ι μίτρης, </l>
<l n="263"><hi rend="underline">ν̣αὶ δ</hi>αμάλ<hi rend="underline">η, ναὶ μ</hi>όσχε, σαόφρονος <hi rend="underline">ἔ̣κτοθι μ</hi>ίτρ<hi rend="underline"/>ης. </l>
<l n="264"><hi rend="underline">π̣</hi>αρθένε, κου<hi rend="underline">φίζεις</hi> βέλος ὄλβι<hi rend="underline">ο̣ν̣· ὑμέτεροι δὲ</hi> </l>
<l n="265">Ὕμνου μηλονόμοιο μακάρτεροί <hi rend="underline">ε̣ἰ̣σ̣ιν ὀιστοί</hi>, </l>
<l n="266">ὅττι τεῶν ψαύουσιν ἐρωτοτόκων π<hi rend="underline">αλ</hi>αμ<hi rend="underline">ά̣ων</hi>. </l>
<l n="267">σοῖς <hi rend="underline">γλυ</hi>κεροῖς σταλίκεσσιν ἀφωνήτοις<hi rend="underline">ι μεγαίρω</hi>· </l>
<l n="268">οὐδὲ μόνον σταλίκων με φέρει πόθος· <hi rend="underline">ἀλλὰ καὶ αὐτοῦ</hi> </l>
<l n="269">ζῆλ<hi rend="underline">ον ἔ̣</hi>χω τόξοιο <hi rend="underline">κ̣α̣ὶ̣ ἀ̣</hi>πνεύστοιο <hi rend="underline">φαρ̣</hi>έτ<hi rend="underline">ρ̣ης</hi>. </l>
<l n="270">αἴθ<hi rend="underline">ε μ</hi>εσημβρίζ<hi rend="underline">ουσα̣</hi> ποθοβλήτῳ πα<hi rend="underline">ρ̣</hi>ὰ πηγ<hi rend="underline">ῇ</hi> </l>
<l n="271">γυῖα καταψύξειεν, <hi rend="underline">ἴδω</hi> δ' ὑψαύχενα κούρη<hi rend="underline">ν</hi>, </l>
<l n="272">ναὶ δαμάλη, ναὶ <hi rend="underline">μός</hi>χε, δίχα φθονεροῖ<hi rend="underline">ο χιτῶ</hi>νος. </l>
<l n="273">οὔ πώ μοι, Κυθέρει<hi rend="underline">α, τόση̣</hi>ν ᾤκτειρας ἀνάγκην; </l>
<l n="273a">[..............]<hi rend="underline">α τί̣ β</hi>[ουκόλον ...... </l>
<l n="274">Θρινακίην οὐκ οἶδα καὶ οὐ κεραελκέα ποίμνην, </l>
<l n="275">οὐ βόας Ἠελίοιο κατ' οὔρεα ταῦτα νομεύω, </l>
<l n="276">οὐ κρυφίην ἤγγειλε πατὴρ ἐμὸς Ἄρεος εὐνήν. <pb/> </l>
<l n="277">παρθένε, μή με δίωκε, καὶ εἰ βόας εἰς νομὸν ἕλκω· </l>
<l n="278">οὐρανίων λεχέων ἐπιβήτορές εἰσι νομῆες· </l>
<l n="279">Τιθωνὸς ῥοδόεις πέλε βουκόλος, ὃν διὰ μορφὴν </l>
<l n="280">δίφρον ἑὸν στήσασα φαεσφόρος ἥρπασεν Ἠώς· </l>
<l n="281">καὶ Διὸς οἰνοχόος πέλε βουκόλος, ὃν διὰ κάλλος </l>
<l n="282">φειδομένοις ὀνύχεσσιν ἐκούφισεν ὑψιπέτης Ζεύς. </l>
<l n="283">δεῦρο, βόας ποίμαινε, καὶ ὁπλοτέρην σε καλέσσω </l>
<l n="284">ἄλλῳ βουκολέοντι σὺν Ἐνδυμίωνι Σελήνην· </l>
<l n="285">ῥῖπτε βέλος καὶ ψαῦε καλαύροπος, ὄφρα τις εἴπῃ· </l>
<l n="286">’Ὕμνου μηλονόμοιο βόας Κυθέρεια νομεύει’.“ </l>
<l n="287" rend="indent(1)">ὣς φάτο καὶ λιτάνευε, φίλων δ' ἐδράξατο γούνων </l>
<l n="288">χερσὶ γυναιμανέεσσι, καὶ ἕσπετο, καί οἱ ἐνίψαι </l>
<l n="289">ἔτρεμεν οἶστρον Ἔρωτος, ἑῇ δ' ὑπεμέμφετο σιγῇ. </l>
<l n="290" rend="indent(1)">καί ποτε θάρσος ἔχων γαμίων ὑποεργὸν Ἐρώτων </l>
<l n="291">κείμενα Νικαίης ἀνεκούφισεν ἔντεα θήρης, </l>
<l n="292">καὶ δόρυ θοῦρον ἄειρε, πόθου δ' ὑπὸ μείζονι κέντρῳ </l>
<l n="293">κούρης χωομένης γλυκερὴν ἤειρε φαρέτρην, </l>
<l n="294">καὶ κύσε δίκτυα κοῦφα καὶ οὐ πνείοντας ὀιστούς, </l>
<l n="295">χείλεσι τερπομένοισι μιαιφόνον ἰὸν ἐρείσας, </l>
<l n="296">καὶ στέρνοις ἐπέλασσεν ἀφειδέι χειρὶ πιέζων· </l>
<l n="297">καί τινα μῦθον ἔειπεν ἀδουπήτῳ τινὶ φωνῇ· <pb/> </l>
<l n="298" rend="indent(1)">„πρὸς Παφίης, φθέγξασθε πάλιν, δρύες, ὡς ἐπὶ 
<space quantity="15"/>Πύρρης, </l>
<l n="299">ὡς ἐπὶ Δευκαλίωνος, ἐλέγξατε λυσσάδα κούρην. </l>
<l n="300">Δάφνη καὶ σὺ φίλη, δενδρώδεα ῥῆξον ἰωήν· </l>
<l n="301">αἴθε καλὴ Νίκαια πάρος πέλε, καί κεν Ἀπόλλων </l>
<l n="302">ἁβροτέρην ἐδίωκε, καὶ οὐ φυτὸν ἔπλετο Δάφνη.“ </l>
<l n="303" rend="indent(1)">ὣς φάτο· καὶ σύριγγι σαόφρονος ἐγγύθι κούρης </l>
<l n="304">μάρτυν ἑῆς ὀδύνης γαμίην ἐμελίζετο μολπήν. </l>
<l n="305">παρθενικὴ δ' ἀγόρευεν ἐπεγγελόωσα νομῆι· </l>
<l n="306" rend="indent(1)">„ἡδὺς ὁ συρίζων Παφίης μέλος ὑμέτερος Πάν· </l>
<l n="307">πολλάκι μέλψεν Ἔρωτα καὶ οὐ πέλε νυμφίος Ἠχοῦς. </l>
<l n="308">ἆ πόσα Δάφνις ἄειδεν ὁ βουκόλος· ἀμφὶ δὲ μολπῇ </l>
<l n="309">παρθένος ἀστιβέεσσιν ἐκεύθετο μᾶλλον ἐρίπναις </l>
<l n="310">ποιμενίης φεύγουσα βοῆς μέλος. ἆ πόσα Φοίβου </l>
<l n="311">ἔκλυε μελπομένοιο καὶ οὐ φρένα θέλγετο Δάφνη.“ </l>
<l n="312" rend="indent(1)">ὣς φαμένη δόρυ θοῦρον ἐδείκνυεν ἄφρονι βούτῃ. </l>
<l n="313">αὐτὰρ ὁ λυσσήεντι τετυμμένος ἡδέι κέντρῳ, </l>
<l n="314">μὴ νοέων, ὅτι τόσσον ἔην ἄστοργος Ἀμαζών, </l>
<l n="315">πομπὸν ἑοῦ θανάτοιο δυσίμερον ἴαχε φωνήν· </l>
<l n="316" rend="indent(1)">„ναί, λίτομαι, προΐαλλε φίλον δόρυ, χιονέῃ δὲ </l>
<l n="317">κτεῖνέ με σῇ παλάμῃ, καὶ τέρπομαι· οὐ σέο λόγχην, </l>
<l n="318">οὐ τρομέω, φυγόδεμνε, τεὸν ξίφος, ὅττι τελευτὴν </l>
<l n="319">ὀξυτάτην ὀπάσειεν, ὅπως ποτὲ πικρὸν ἀλύξω <pb/> </l>
<l n="320">ἔμπεδον ἕλκος Ἔρωτος, ὑπὸ φρένα βοσκόμενον πῦρ. </l>
<l n="321">τεθναίην, ὅτι πότμος ἐπήρατος· εἰ δὲ βελέμνῳ </l>
<l n="322">τοξοφόρος μετὰ Κύπριν ὀιστεύσεις με καὶ αὐτή, </l>
<l n="323">πρὸς Παφίης, μὴ πέμπε κατ' αὐχένος, ἡμετέρην δὲ </l>
<l n="324">σὸν βέλος εἰς φρένα πῆξον, ὅπῃ βέλος ἐστὶν Ἐρώτων. </l>
<l n="325">αὐχένι μᾶλλον ἴαλλε τεὸν δόρυ, μὴ φρένα τύψῃς· </l>
<l n="326">ὠτειλῆς ἑτέρης οὐ δεύομαι. εἰ δέ σε τέρπει, </l>
<l n="327">τλήσομαι ἄλλο βέλεμνον, ὅπως ἐμὲ γαῖα καλύψῃ </l>
<l n="328">καὶ πυρὸς ἕλκος ἔχοντα καὶ οὐτηθέντα σιδήρῳ. </l>
<l n="329">κτεῖνέ με τὸν δυσέρωτα, τεῆς μὴ φείδεο νευρῆς. </l>
<l n="330">θηλύνεις δὲ σίδηρον, ὅταν ψαύσειας ὀιστῶν· </l>
<l n="331">ἵσταμαι αὐτοκέλευστος ἐγὼ σκοπός, ὄμματι τερπνῷ </l>
<l n="332">δάκτυλα μαρμαίροντα περὶ γλυφίδεσσι δοκεύων, </l>
<l n="333">ἐκταδὸν αὐερύοντα τεὴν μελιηδέα νευρὴν </l>
<l n="334">δεξιτερῷ ῥοδόεντι πελαζομένην σέο μαζῷ. </l>
<l n="335">θνήσκω νεκρὸς Ἔρωτος ἑκούσιος ἡδέι πότμῳ· </l>
<l n="336">οὐκ ἀλέγω θανάτοιο καὶ οὐ τρομέω νέφος ἰῶν, </l>
<l n="337">γυμνὴν ὑμετέρην χιονώδεα χεῖρα δοκεύων </l>
<l n="338">ἁπτομένην τόξοιο καὶ ἱμερόεντος ὀιστοῦ. </l>
<l n="339">εἰς ἐμὲ πάντα βέλεμνα τεῆς προΐαλλε φαρέτρης, </l>
<l n="340">εἰς ἐμὲ πέμπε βέλεμνα μιαιφόνα· πικρότεροι γὰρ </l>
<l n="341">ἄλλοι ἐμὲ κλονέουσι πυριγλώχινες ὀιστοί. </l>
<l n="342">ἢν δὲ κατακτείνῃς με τεῷ φρενοθελγέι τόξῳ, </l>
<l n="343">παρθένε, μὴ φλέξειας ἐμὸν δέμας ἠθάδι πυρσῷ· </l>
<l n="344">πυρκαϊῆς ἑτέρης οὐ δεύομαι· ἀλλὰ σύ, κούρη, </l>
<l n="345">μοῦνον ἐμοὶ φθιμένῳ γλυκερὴν περίχευε κονίην <pb/> </l>
<l n="346">χειρὶ τεῇ, πυμάτην ὀλίγην χάριν, ὄφρα τις εἴπῃ· </l>
<l n="347">’παρθένος ὡς ἐλέαιρε, τὸν ἔκτανε.’ μηδὲ θανόντος </l>
<l n="348">αὐλὸς ἐμός, μὴ πηκτὶς ἐμῷ περὶ σήματι κείσθω, </l>
<l n="349">ποιμενίην μὴ βάλλε καλαύροπα, μάρτυρα τέχνης· </l>
<l n="350">ἀλλὰ κατακταμένοιο τεὸν βέλος ὑψόθι τύμβου </l>
<l n="351">πῆξον, ἐμῷ δυσέρωτι λελουμένον εἰσέτι λύθρῳ. </l>
<l n="352">δὸς δέ μοι ὑστατίην ἑτέρην χάριν· ὑψόθι τύμβου </l>
<l n="353">ἄνθεα Ναρκίσσοιο ποθοβλήτοιο γενέσθω </l>
<l n="354">ἢ κρόκος ἱμερόεις ἢ Μίλακος ἄνθος Ἐρώτων, </l>
<l n="355">εἰαρινήν τε φύτευε μινυνθαδίην ἀνεμώνην </l>
<l n="356">πᾶσιν ἀπαγγέλλουσαν ἐμὴν μινυώριον ἥβην. </l>
<l n="357">εἰ δέ σε μὴ τέκε πόντος ἀμείλιχος ἠὲ κολῶναι, </l>
<l n="358">βαιὸν ἐμοὶ χέε δάκρυ, τόσον μόνον, ὅσσον ἐέρσαις </l>
<l n="359">ἱμερτῆς ῥοδόεντα παρηίδος ἄκρα διαίνειν, </l>
<l n="360">χειρὶ δὲ σεῖο χάραξον ἔπος τόδε πενθάδι μίλτῳ· </l>
<l n="361">’ἐνθάδε βουκόλος Ὕμνος, ὃν ἔκτανεν ἄμμορον εὐνῆς </l>
<l n="362">παρθενικὴ Νίκαια καὶ ἐκτερέιξε θανόντα’.“ </l>
<l n="363" rend="indent(1)">ὣς φαμένου Νίκαια χολώετο· λυσσαλέη δὲ </l>
<l n="364">λοίγιον ἰοβόλου γυμνώσατο πῶμα φαρέτρης </l>
<l n="365">καὶ βέλος ἰθυκέλευθον ἀνείρυσεν, ἐκταδίη δὲ </l>
<l n="366">κυρτὸν ὀπισθοτόνοιο κέρας κυκλώσατο τόξου, </l>
<l n="367">ἠνεμόεν δὲ βέλεμνον ἐς ἀνθερεῶνα νομῆος </l>
<l n="368">φθεγγομένου προέηκε, καὶ ἄσχετος ἰὸς ἀλήτης </l>
<l n="369">μῦθον ἔτι προχέοντα μέσῳ σφρηγίσσατο δεσμῷ. <pb/> </l>
<l n="370" rend="indent(1)">ἀλλ' οὐ νεκρὸς ἄδακρυς ἔην τότε· μεμφομένη δὲ </l>
<l n="371">ἀνδροφόνον Νίκαιαν ὀρεστιὰς ἄχνυτο Νύμφη, </l>
<l n="372">μυρομένη νέκυν Ὕμνον· ἐν εὐύδρῳ δὲ μελάθρῳ </l>
<l n="373">Ῥυνδακὶς ὑγροφόρητος ἀσάμβαλος ἔστενε κούρη· </l>
<l n="374">Νηιάδες δ' ἔκλαυσαν· ὑπὲρ Σιπύλοιο δὲ γείτων </l>
<l n="375">δάκρυσιν αὐτοχύτοις Νιόβης πλέον ἔστενε πέτρη. </l>
<l n="376">κούρη δ' ὁπλοτάτη, γαμίων ἔτι νῆις Ἐρώτων, </l>
<l n="377">μή πω Βουκολίωνος ὁμιλήσασα χαμεύνῃ, </l>
<l n="378">Νηὶς Ἀβαρβαρέη νεμεσίζετο πολλάκι νύμφῃ· </l>
<l n="379">ἀμφὶ δὲ Δίνδυμον ἄκρον ὁμήλυδες ἐγγύθι λόχμης </l>
<l n="380">Ἀστακίδος μέμψαντο Κυβηλίδες ἤθεα νύμφης, </l>
<l n="381">αἴλινα δ' ἐφθέγξαντο· καὶ οὐ τόσον αἴθοπι πότμῳ </l>
<l n="382">Ἡλιάδες Φαέθοντος ἐδακρύσαντο θανόντος. </l>
<l n="383">καὶ φονίης ἀδάμαστον ὀπιπεύων φρένα κούρης </l>
<l n="384">τόξον Ἔρως ἔρριψε, καὶ ὅρκιον ὤμοσε βούτην, </l>
<l n="385">παρθενικὴν ἀέκουσαν ὑποζεῦξαι Διονύσῳ. </l>
<l n="386">ὄμμασι δ' ἀκλαύτοισι λεοντ<hi rend="underline">είων</hi> ἐπὶ δίφρων </l>
<l n="387">Δινδυμὶς ἠιθέοιο δεδουπότ<hi rend="underline">ος ἔστ̣</hi>ενε Ῥείη, </l>
<l n="388">μήτηρ Ζηνός, ἄνασσα· καὶ ὀλλυ<hi rend="underline">μένου μ</hi>όρον Ὕμνου </l>
<l n="389">ἡ γάμον ἐχθαίρουσα κινύρετο παρθένος Ἠχώ. <pb/> </l>
<l n="390">καὶ δρύες ἐφθέγξαντο· ‘τί σοι τόσον ἤλιτε βούτης; </l>
<l n="391">μή ποτέ σοι Κυθέρεια, μὴ Ἄρτεμις ἵλαος εἴη.’ </l>
<l n="392" rend="indent(1)">ἔδρακε δ' Ἀδρήστεια, μιαιφόνον ἔδρακε κούρην, </l>
<l n="393">ἔδρακεν Ἀδρήστεια νέκυν σπαίροντα σιδήρῳ, </l>
<l n="394">καὶ νέκυν ἀρτιδάικτον ἐδείκνυε Κυπρογενείῃ, </l>
<l n="395">μέμψατο δ' αὐτὸν Ἔρωτα. καὶ εὐπετάλῳ παρὰ λόχμῃ </l>
<l n="396">Ὕμνον ἐποικτείροντος ἐλ<hi rend="underline">είβετ̣</hi>ο δάκρυα ταύρου, </l>
<l n="397">καὶ δάμαλις δάκρυσε, <hi rend="underline">καὶ ἔστ</hi>ενεν ἀχνυμένη βοῦς </l>
<l n="398">ποιμένος ἀσπαίροντος, ἔοικε δὲ τοῦτο βοῆσαι· </l>
<l n="399" rend="indent(1)">„βούτης καλὸς ὄλωλε, καλὴ δέ μιν ἔκτανε κούρη. </l>
<l n="400">παρθενικὴ ποθέοντα κατέκτανεν, ἀντὶ δὲ φίλτρων </l>
<l n="401">πότμον μισθὸν ἔδωκε, ποθοβλ<hi rend="underline">ήτου δὲ νο</hi>μῆος </l>
<l n="402">αἵματι χ<hi rend="underline">α̣λκὸν</hi> ἔβαψε καὶ ἔ<hi rend="underline">σβεσε πυρσὸν Ἐρώ</hi>των— </l>
<l n="403" rend="indent(1)">βούτης κα<hi rend="underline">λὸς ὄλωλε, κα</hi>λὴ δ<hi rend="underline">έ μιν ἔκτανε κούρ</hi>η— </l>
<l n="404">καὶ Νύμ<hi rend="underline">φ̣ας ἀκάχησεν, ὀρ</hi>ει<hi rend="underline">ά̣δος οὐ κλύε πέτρη</hi>ς, </l>
<l n="405">οὐ πτελ<hi rend="underline">έ̣ης ἤκουσε καὶ οὐκ ᾐδέσσατο πεύκην</hi> </l>
<l n="406">λισσο<hi rend="underline">μένην· ‘μὴ πέμπε βέλος, μὴ κτεῖνε</hi> νομῆα’.“ </l>
<l n="407">καὶ λύκ<hi rend="underline">ος ἔστενεν Ὕμνο̣ν̣</hi>, ἀμειδέες <hi rend="underline">ἔστενον</hi> ἄρκτοι, <pb/> </l>
<l n="408">καὶ β<hi rend="underline">λ</hi>ος<hi rend="underline">υροῖς βλεφάρ</hi>οισι λέ<hi rend="underline">ω̣ν̣</hi> ὠδύ<hi rend="underline">ρετο βούτ</hi>ην· </l>
<l n="409" rend="indent(1)">„βούτ<hi rend="underline">ης καλὸς ὄ</hi>λ<hi rend="underline">ω̣λε, κα</hi>λὴ δέ μιν ἔκτα<hi rend="underline">νε κο̣</hi>ύρη. </l>
<l n="410">ἄλλ<hi rend="underline">ο λέπας δίζεσθε, β</hi>όες, μαστεύσατε, ταῦροι, </l>
<l n="411">ξεῖ<hi rend="underline">νον ὄρος· ποθέων γὰρ</hi> ἐμὸς γλυκὺς ὤλετο βούτης </l>
<l n="412">θηλ<hi rend="underline">υτέ̣ρ̣η̣| π̣α̣λάμῃ δε̣</hi>δαϊγμένος. ἐς τίνα λόχμην </l>
<l n="413">ἴχν<hi rend="underline">ος ἄγω</hi>; ς<hi rend="underline">ώζεσθε</hi>, νομαί, σώζεσθε, χαμεῦναι. </l>
<l n="414" rend="indent(1)">βού<hi rend="underline">της καλὸς ὄλ</hi>ωλε, καλὴ δέ μιν ἔκτανε κούρη. </l>
<l n="415">χαίρε<hi rend="underline">τέ μοι, σκ</hi>οπιαί τε καὶ οὔρεα, χαίρετε, πηγαί, </l>
<l n="416">χαίρ<hi rend="underline">ετε, Νηιά</hi>δες καὶ Ἁμαδρύες.“ ἀμφότεροι δὲ </l>
<l n="417">Πὰν νόμιος καὶ Φοῖβος ἀνίαχον· „αὐλὸς ἀλάσθω. </l>
<l n="418">πῇ Νέμεσις; πῇ Κύπρις; Ἔρως, μὴ ψαῦε φαρέτρης· </l>
<l n="419" rend="indent(1)">σύριγξ, μηκέτι μέλπε· λιγύθροος ὤλετο βούτης.“ </l>
<l n="420">δειλαίου δὲ νομῆος ἀμεμφέα λύθρον Ἐρώτων </l>
<l n="421">γνωτῇ Φοῖβος ἔδειξε, καὶ ἔστενεν Ἄρτεμις αὐτὴ </l>
<l n="422">Ὕμνου νεκρὸν ἔρωτα, καὶ εἰ πέλε νῆις Ἐρώτων. <pb/> </l>
</div>
<div type="Book" n="16">
<l n="t1"><label type="head">ΔΙΟΝΥΣΙΑΚΩΝ ΕΞΚΑΙΔΕΚΑΤΟΝ.</label> </l>
<l n="1" rend="indent(1)">Οὐδὲ φόνος νήποινος ἔην <hi rend="underline">κι</hi>νυροῖο νομῆος, </l>
<l n="2">ἀλλὰ λαβὼν ἑὰ τόξα καὶ ἱ<hi rend="underline">μερό</hi>εν βέλος ἕλκων </l>
<l n="3">θοῦρος Ἔρως ἀίδηλος ἐθωρήχθη Διονύσῳ </l>
<l n="4">ἑζομένῳ παρὰ χεῖλος ἐυκροκάλου ποταμοῖο. </l>
<l n="5" rend="indent(1)">καὶ ταχινὴ Νίκαια, μετὰ δρόμον ἠθάδος ἄγρης </l>
<l n="6">ἄσχετον ἱδρώουσα φιλοσκοπέλων ἀπὸ μόχθων, </l>
<l n="7">γυμνὸν ὀρεσσιχύτοισι δέμας φαίδρυνε λοετροῖς. </l>
<l n="8">οὐ μὲν Ἔρως δήθυνεν ἑκηβόλος· ἀμφὶ δὲ νευρῇ </l>
<l n="9">ἀκροφανῆ πώγωνα βαλὼν πτερόεντος ὀιστοῦ </l>
<l n="10">τόξον ἑὸν κύκλωσεν, ἐρω<hi rend="underline">μανέ</hi>ος δὲ Λυαίου </l>
<l n="11">ἐν κραδίῃ κατέπηξεν ὅλο<hi rend="underline">ν βέλος. ἐν</hi> δὲ ῥεέθροις </l>
<l n="12">νηχομένην Διόνυσος ἰδὼν γυμνόχροα κούρην </l>
<l n="13">ἡδυμανῆ πυρόεντι νόον δεδόνητο βελέμνῳ. </l>
<l n="14">ἤιε δ' ἔνθα καὶ ἔνθα, λαγωβόλος ὁππόθι κούρη, </l>
<l n="15">πῇ μὲν ὀπιπεύων ἑλικώδεα βόστρυχα χαίτης </l>
<l n="16">εἰς δρόμον ἱε<hi rend="underline">μένης δε</hi>δονημένα κυκλάσιν αὔραις, </l>
<l n="17">πῇ δὲ παρε<hi rend="underline">λκομένων πλοκ</hi>άμω<hi rend="underline">ν σ̣τ̣ί̣λ̣β̣οντα</hi> δοκεύων </l>
<l n="18">αὐχένα γυ<hi rend="underline">μνωθέντα, σέλα</hi>ς πέ<hi rend="underline">μποντα̣ Σελήν</hi>ης· <pb/> </l>
<l n="19">καὶ Σατύ<hi rend="underline">ρων ἀμέλησε καὶ οὐκέτι τέρπετο Βάκχ</hi>αις· </l>
<l n="20">παπταίνω<hi rend="underline">ν δ' ἐς Ὄ̣λ̣υ̣μ̣πον ἐρωτοτόκω̣| φάτο φωνῇ</hi>· </l>
<l n="21" rend="indent(1)">„ἵξομαι, ἧχι <hi rend="underline">πέλει</hi> δροσερὸς <hi rend="underline">δρόμος, ἧχι φαρέτρη</hi>, </l>
<l n="22">ἧχι βέλος κ<hi rend="underline">αὶ τόξον ἐπήρατον</hi>, ἧχι κα<hi rend="underline">ὶ αὐταὶ</hi> </l>
<l n="23">παρθενικῆς ἀ<hi rend="underline">γάμοιο μύ</hi>ρ<hi rend="underline">ο̣υ̣</hi> πνείουσι <hi rend="underline">χαμε̣</hi>ῦναι· </l>
<l n="24">ψαύσω καὶ στα<hi rend="underline">λίκων̣</hi> καὶ δίκτυα χ<hi rend="underline">ερσὶ π</hi>ετά<hi rend="underline">σσω</hi>· </l>
<l n="25">ἀγρώσσω καὶ ἔγωγε καὶ ἠθάδα νεβρ<hi rend="underline">ὸν ὀλέσσω</hi>. </l>
<l n="26">εἰ δέ μοι ὡς βαρύθυμος ὀνειδίσσει<hi rend="underline">εν Ἀμαζὼν</hi> </l>
<l n="27">θῆλυν ἐρευγομένη μελιηδέος ὄγκον <hi rend="underline">ἀπειλῆσ̣</hi>, </l>
<l n="28">κούρης χωομένης ἐπὶ γούνασι χεῖρα <hi rend="underline">πελάσσω</hi>, </l>
<l n="29">ψαύων ὡς ἱκέτης ἐρατοῦ χροός, οὐ μὲν <hi rend="underline">ἐλαίης</hi> </l>
<l n="30">θαλλὸν ἀερτάζων, ὅτι δένδρεόν ἐστι<hi rend="underline">ν Ἀθήνης</hi> </l>
<l n="31">παρθενικῆς ἀγάμου καὶ ἀθελγέος, ἀντὶ δὲ πικροῦ </l>
<l n="32">ἀκρεμόνος λιπόωντος ἐμῇ μελιηδέι νύμφῃ </l>
<l n="33">οἴνοπα καρπὸν ἔχοντα μελιρραθάμιγγος ὀπώρης </l>
<l n="34">βότρυν ἀερτάζων ἱκετήσιον. ἢν δὲ χαλέψῃ </l>
<l n="35">παρθένος ἀγκυλότοξος, ἐμῷ χροῒ μὴ δόρυ πήξῃ, </l>
<l n="36">μὴ βέλος αὐερύσειε μιαιφόνον, αἰδομένη δὲ </l>
<l n="37">ἀκροτάτῳ πλήξειεν ἐμὸν δέμας ἡδέι τόξῳ· </l>
<l n="38">πληγῆς οὐκ ἀλέγω φρενοθελγέος. ἢν δ' ἐθελήσῃ, <pb/> </l>
<l n="39">ἱμερταῖς παλάμῃσιν ἐμῶν δράξαιτο κομάων, </l>
<l n="40">σφιγγομένης ἐρύουσα θελήμονα βόστρυχα χαίτης </l>
<l n="41">οὐ μὲν ἐρητύσω ποτὲ παρθένον, ὡς κοτέων δὲ </l>
<l n="42">δεξιτερὴν σφίγγουσαν ἀφειδέι χειρὶ πιέζω </l>
<l n="43">δάκτυλα φοινίσσοντα λαβὼν γαμψώνυχι δεσμῷ, </l>
<l n="44">Κυπριδίου καμάτοιο παρήγορα παρθενικὴ γὰρ </l>
<l n="45">κάλλος ὅλον σύλησεν Ὀλύμπιον. ἵλαθι, Κέρνη, </l>
<l n="46">Ἀστακὶς ἐβλάστησε νέη ῥοδοδάκτυλος Ἠώς· </l>
<l n="47">ἄλλη ἀνηέξητο φαεσφόρος· ὁπλοτέρη γὰρ </l>
<l n="48">ἔμπεδον εἶδος ἔχουσα πέλει Νίκαια Σελήνη. </l>
<l n="49">ἤθελον ἱμείρων πολυδαίδαλον εἶδος ἀμεῖψαι· </l>
<l n="50">εἰ μὴ ἐρητύει με σέβας πατρώιον αἰδοῦς, </l>
<l n="51">καί κεν ἐγὼ Τυρίοιο δι' ὕδατος ὑγροπόρος βοῦς </l>
<l n="52">ἄβροχον ἐν πελάγεσσιν ἐμὴν Νίκαιαν ἀείρων </l>
<l n="53">ἔπλεον, Εὐρώπης ἅτε νυμφίος, ὡς ἀέκων δὲ </l>
<l n="54">νῶτον ἐμὸν δονέεσκον, ὀρινομένης ἵνα κούρης </l>
<l n="55">δεξιτερὴ πάνλευκος ἐμῆς δράξοιτο κεραίης. </l>
<l n="56">ἤθελον, εἰ γενόμην πτερόεις πόσις, ὄφρα χορεύσω </l>
<l n="57">κουφίζων ἀτίνακτον ὑπὲρ νώτοιο γυναῖκα, </l>
<l n="58">ὡς Κρονίδης Αἴγιναν, ὅπως μετὰ λέκτρα τελέσσω <pb/> </l>
<l n="59">Αἰετὸν ὄρνεον ἄλλο γαμοστόλον ἄστρον Ἐρώτων. </l>
<l n="60">οὐ μὲν ἐμῆς ἀλόχοιο βαλὼν γενετῆρα κεραυνῷ </l>
<l n="61">νύμφη πατρὸς ὄλεθρον ἀτάσθαλον ἕδνον ὀπάσσω, </l>
<l n="62">μὴ γλυκερὴν Νίκαιαν ἀποφθιμένοιο χαλέψω. </l>
<l n="63">αἴθε πέλον νόθος ὄρνις ἐύπτερος, ὅττι καὶ αὐτὴ </l>
<l n="64">παρθένος ἡμετέρη φιλέει πτερόεντας ὀιστούς. </l>
<l n="65">μᾶλλον ἐγὼ Δανάης ποθέων τύπον ὑγρὸν ἐρώτων </l>
<l n="66">ἤθελον, εἰ χρύσειος ἐγὼ πέλον ὄμβρος ἀκοίτης, </l>
<l n="67">αὐτὸς δῶρα γάμων, αὐτὸς πόσις, ὄφρα χορεύσω </l>
<l n="68">ἀφνειῆς προχέων φιλοτήσιον ὄμβρον ἐέρσης· </l>
<l n="69">ἔπρεπε γὰρ Νίκαιαν ἐμὴν εὐώπιδα κούρην </l>
<l n="70">χρύσεον εἶδος ἔχουσαν ἔχειν χρύσειον ἀκοίτην.“ </l>
<l n="71" rend="indent(1)">τοῖον ἐρωμανέων ἔπος ἴαχε θυιάδι φωνῇ. </l>
<l n="72">καί ποτε κηώεντος ἔσω λειμῶνος ὁδεύων </l>
<l n="73">ἄνθεα πάντα δόκευε τεθηλότα σύγχροα κούρης, </l>
<l n="74">καί τινα μῦθον ἔειπεν ἐς ἠερόεντας ἀήτας· </l>
<l n="75" rend="indent(1)">„ἄρτι μόγις, Νίκαια, τεὴν ἴδον ἐνθάδε μορφήν· </l>
<l n="76">μὴ σέο κάλλος ἄμειψας ἐς ἄνθεα; καλλιφυῆ γὰρ </l>
<l n="77">παπταίνων ῥοδεῶνα τεὰς ἐνόησα παρειάς· </l>
<l n="78">ἀλλὰ τεὸν θαλέει ῥόδον ἔμπεδον· ἀμφιέπεις γὰρ </l>
<l n="79">ἔμφυτον οὐ λήγουσαν ἐρευθομένην ἀνεμώνην· </l>
<l n="80">εἰς κρίνον ὄμμα φέρων χιονώδεας εἶδον ἀγοστούς, <pb/> </l>
<l n="81">ἀθρήσας δ' ὑάκινθον ἴδον κυανόχροα χαίτην. </l>
<l n="82">δέξο με θηρεύοντα συνέμπορον· ἢν δ' ἐθελήσῃς, </l>
<l n="83">αὐτὸς ἐγὼ σταλίκων γλυκερὸν βάρος, αὐτὸς ἀείρω </l>
<l n="84">ἐνδρομίδας καὶ τόξα καὶ ἱμερόεντας ὀιστούς, </l>
<l n="85">αὐτὸς ἐγώ· Σατύρων οὐ δεύομαι· οὐ παρὰ λόχμῃ </l>
<l n="86">δίκτυα Κυρήνης ἀνεκούφισεν αὐτὸς Ἀπόλλων; </l>
<l n="87">τίς φθόνος, εἰ μεθέπω καὶ ἐγὼ λίνον; οὐ μογέω δὲ </l>
<l n="88">αὐτὸς ἐμοῖς ὤμοισιν ἐμὴν Νίκαιαν ἀείρων. </l>
<l n="89">οὐ μὲν ἐγὼ γενετῆρος ὑπέρτερος· ἐν ῥοθίοις γὰρ </l>
<l n="90">Εὐρώπην ἀδίαντον ἐκούφισε ποντοπόρος βοῦς. </l>
<l n="91">παρθενικὴ ῥοδόεσσα, τί σοι τόσον εὔαδον ὗλαι; </l>
<l n="92">σῶν ἐρατῶν μελέων περιφείδεο, μηδ' ἐπὶ πέτραις </l>
<l n="93">ἀστορέες σέο νῶτα κατατρίψωσι χαμεῦναι. </l>
<l n="94">ἔσσομαι, ἢν ἐθέλῃς, θαλαμηπόλος· ἐν δὲ μελάθρῳ </l>
<l n="95">αὐτὸς ἐγὼ στορέσω σέο δέμνια, τοῖσι πετάσσω </l>
<l n="96">δέρματα πορδαλίων πολυδαίδαλα, τοῖς ἅμα βάλλω </l>
<l n="97">φρικτὰ λεοντείης πυκινότριχα νῶτα καλύπτρης </l>
<l n="98">γυμνώσας ἐμὰ γυῖα· σὺ δὲ γλυκὺν ὕπνον ἰαύεις </l>
<l n="99">νεβρίσι δαιδαλέῃσι καλυπτομένη Διονύσου· </l>
<l n="100">Μυγδονίης δ' ἐλάφου σκέπας ἅρμενον ὑψόθι βάλλω </l>
<l n="101">γυμνώσας Σατύρους. σκυλάκων δέ σοι εἰ χρέος εἴη, </l>
<l n="102">σοὶ κύνας εἰν ἑνὶ πάντας ἐμοῦ τάχα Πανὸς ὀπάσσω, </l>
<l n="103">ἄξομαι ἐκ Σπάρτης ἑτέρους κύνας, οὓς ἀτιτάλλει </l>
<l n="104">ἠιθέων ἐς ἔρωτας ἐμὸς Κάρνειος Ἀπόλλων, <pb/> </l>
<l n="105">καὶ κύνας ἀγρευτῆρας Ἀρισταίοιο καλέσσω· </l>
<l n="106">καὶ λίνα σὺν σταλίκεσσι καὶ ἅρμενα δῶρα κομίσσω </l>
<l n="107">ἐνδρομίδας Νομίοιο καὶ Ἀγρέος, ὃς πάρος ἔγνω </l>
<l n="108">καὶ νομὸν εὐλείμωνα καὶ εὐκαμάτου δρόμον ἄγρης. </l>
<l n="109">εἰ δὲ θερειγενέος τρομέεις φλόγα διψάδος ὥρης, </l>
<l n="110">ἡμερίδων ὄρπηκας ὑπὲρ λέκτροιο φυτεύσω, </l>
<l n="111">καί σε περιπνεύσωσι μέθης εὐώδεες αὖραι </l>
<l n="112">κεκλιμένην κατὰ μέσσα πολυσταφύλοιο καλύπτρης. </l>
<l n="113">παρθενικὴ περίφοιτε, ποθοβλήτοιο προσώπου </l>
<l n="114">βαλλομένας Φαέθοντι τεὰς ἐλέαιρε παρειάς, </l>
<l n="115">μὴ σέλας Ἠελίου μελέων ἀκτῖνα μαραίνῃ, </l>
<l n="116">μὴ πλοκάμους χαρίεντας ἀμαλδύνωσιν ἀῆται· </l>
<l n="117">εὗδε ῥόδων ἀνὰ μέσσα καὶ ἐν πετάλοις ὑακίνθου, </l>
<l n="118">γείτονι σεῖο κάρηνον ἐρεισαμένη κυπαρίσσῳ, </l>
<l n="119">ἀθανάτοις πισύροισιν ὅπως ἕνα κῶμον ἀνάψῃς, </l>
<l n="120">Φοίβῳ καὶ Ζεφύρῳ καὶ Κύπριδι καὶ Διονύσῳ. </l>
<l n="121">ληιδίην δ' ὀπάσαιμι γονὴν μελανόχροον Ἰνδῶν </l>
<l n="122">παστάδος ὑμετέρης θαλαμηπόλον· ἀλλὰ τί φύτλην </l>
<l n="123">κυανέην ὀνόμηνα τεῆς νυμφοστόλον εὐνῆς; </l>
<l n="124">νυκτὶ μελαγχλαίνῳ πότε μίσγεται ἀργέτις Ἠώς; <pb/> </l>
<l n="125">Ἀστακὶς ὁπλοτέρη πέλες Ἄρτεμις· ἀλλὰ καὶ αὐτὰς </l>
<l n="126">δμωίδας ἑξήκοντα χορίτιδας εἰς σὲ κομίσσω, </l>
<l n="127">ὄφρα χορὸν νήριθμον ὀπάονα σεῖο τελέσσω, </l>
<l n="128">ἀμφιπόλοις ἰσόμετρον ὀρειάδος Ἰοχεαίρης, </l>
<l n="129">εἴκελον Ὠκεανοῖο θυγατράσι, μή σοι ἐρίζῃ </l>
<l n="130">Ἄρτεμις ἀγρώσσουσα, καὶ εἰ πέλε δεσπότις ἄγρης. </l>
<l n="131">σοὶ Χάριτας ζαθέοιο χαρίζομαι Ὀρχομενοῖο </l>
<l n="132">ἀμφιπόλους, ἐμὰ τέκνα μεταστήσας Ἀφροδίτης. </l>
<l n="133">ἀλλὰ πόθῳ φρένα θέλξον ἀθελγέα, καί σε δεχέσθω </l>
<l n="134">θηροσύνης μετὰ μόχθον ἐμὸν λέχος, ὄφρα φανείης </l>
<l n="135">Ἄρτεμις ἐν σκοπέλοισι καὶ ἐν θαλάμοις Ἀφροδίτη. </l>
<l n="136">τίς φθόνος, ἀγρώσσειν σε σὺν ἀγρώσσοντι Λυαίῳ; </l>
<l n="137">εἰ δὲ μόθου λάχες οἶστρον, ἅτε κλυτότοξος Ἀμαζών, </l>
<l n="138">ἵξεαι Ἰνδῴην ἐπὶ φύλοπιν, ὄφρα κεν εἴης </l>
<l n="139">Πειθὼ νόσφι μόθοιο καί, ὁππότε δῆρις, Ἀθήνη. </l>
<l n="140">δέξο καί, ἢν ἐθέλῃς, ἐλαφηβόλα θύρσα Λυαίου, </l>
<l n="141">νεβροφόνος τε γένοιο· καὶ ὑμετέρων ἀπὸ χειρῶν ... </l>
<l n="142">ὑμετέροις τε πόνοισιν ἐμὴν κόσμησον ἀπήνην </l>
<l n="143">πόρδαλιν ἠὲ λέοντας ὑποζεύξασα χαλινῷ.“ </l>
<l n="144" rend="indent(1)">ὣς εἰπὼν ἐδίωκεν ὀρειάδα γείτονα κούρην, <pb/> </l>
<l n="145">τοῖον ἔπος βοόων· ‘μένε, παρθένε, Βάκχον ἀκοίτην.’ </l>
<l n="146">ἡ δὲ χολωομένη βριαρὴν ἀνενείκατο φωνὴν </l>
<l n="147">παρθενική, στόμα λάβρον ἐπαιθύσσουσα Λυαίῳ· </l>
<l n="148" rend="indent(1)">„ταῦτα μολὼν ἀγόρευε φιλοστόργῳ τινὶ νύμφῃ. </l>
<l n="149">εἰ δύνασαι Γλαυκῶπιν ἢ Ἄρτεμιν ἐς γάμον ἕλκειν, </l>
<l n="150">καὶ βριαρὴν Νίκαιαν ἔχεις πειθήμονα νύμφην· </l>
<l n="151">εἰμὶ γὰρ ἀμφοτέρῃσιν ὁμόστολος. εἰ δέ σε φεύγει </l>
<l n="152">ἀπροϊδὴς ὑμέναιος ἀπειρώδινος Ἀθήνης </l>
<l n="153">καὶ νόον οὐ θέλξειας ἀπειθέος Ἰοχεαίρης, </l>
<l n="154">δέμνια Νικαίης μὴ δίζεο· μηδέ σε λεύσσω </l>
<l n="155">ἁπτόμενον τόξοιο καὶ ἀμφαφόωντα φαρέτρην, </l>
<l n="156">μὴ μετὰ βουκόλον Ὕμνον ὀλωλότα καὶ σὲ δαμάσσω. </l>
<l n="157">οὐτήσω Διόνυσον ἀνούτατον· εἰ δὲ σιδήρῳ </l>
<l n="158">γυῖα φέρεις ἀχάρακτα καὶ οὐκ εἴκοντα βελέμνῳ, </l>
<l n="159">υἱέας ὑψιλόφους μιμήσομαι Ἰφιμεδείης, </l>
<l n="160">καί σε σιδηρείῃσιν ἀλυκτοπέδῃσι πεδήσω </l>
<l n="161">σεῖο κασιγνήτῳ πανομοίιον, ἐνδόμυχον δὲ </l>
<l n="162">χαλκείοις κεράμοισι μετ' Ἄρεα καὶ σὲ φυλάξω, </l>
<l n="163">ἄχρις ἀναπλήσας δυοκαίδεκα κύκλα Σελήνης <pb/> </l>
<l n="164">ἠερίοις ἐμὸν οἶστρον ἀπορρίψειας ἀήταις. </l>
<l n="165">χερσὶ γυναιμανέεσσιν ἐμῆς μὴ ψαῦε φαρέτρης· </l>
<l n="166">τόξον ἔχω, σὺ δὲ θύρσον· ἐν Ἀστακίῃ μὲν ἐρίπνῃ </l>
<l n="167">εἰς σύας ἠὲ λέοντας ἐμὸν βέλος ἐνθάδε πέμπω </l>
<l n="168">Ἀρτέμιδος συνάεθλος, ὑπὲρ Λιβάνοιο δὲ πέτρης </l>
<l n="169">νεβροὺς καὶ σὺ δίωκε συναγρώσσων Ἀφροδίτῃ. </l>
<l n="170">οὐ δέχομαι σέο λέκτρα, καὶ εἰ Διὸς αἷμα κομίζεις· </l>
<l n="171">εἰ δὲ θεὸν μενέαινον ἔχειν πόσιν, οὐκ ἂν ἀκοίτην </l>
<l n="172">ἁβροκόμην ἀσίδηρον ἀνάλκιδα θήλεϊ μορφῇ </l>
<l n="173">εἶχον ἐγὼ Διόνυσον, ἐμῷ δ' ἐφυλάσσετο παστῷ </l>
<l n="174">νυμφίος ἢ κλυτότοξος ἄναξ ἢ χάλκεος Ἄρης, </l>
<l n="175">ὃς μὲν τόξον ἔχων, ὁ δὲ φάσγανον ἕδνον Ἐρώτων· </l>
<l n="176">ἀλλ' ἐπεὶ οὐ μακάρων τινὰ δέξομαι οὐδὲ καὶ αὐτὸν </l>
<l n="177">πενθερὸν οἶστρος ἔχει με τεὸν Κρονίωνα καλέσσαι, </l>
<l n="178">ἄλλην δίζεο, Βάκχε, νέην πειθήμονα νύμφην. </l>
<l n="179">τί σπεύδεις; ἀκίχητον ἔχεις δρόμον, ὥς ποτε Δάφνην </l>
<l n="180">Λητοΐδης ἐδίωκε καὶ ὡς Ἥφαιστος Ἀθήνην· </l>
<l n="181">τί σπεύδεις; δρόμος οὗτος ἐτώσιος· ἐν σκοπέλοις γὰρ </l>
<l n="182">ἐνδρομίδες πολὺ μᾶλλον ἀρείονές εἰσι κοθόρνων.“ </l>
<l n="183" rend="indent(1)">ὣς φαμένη λίπε Βάκχον. ἀεὶ δ' ὑπὸ φορβάδα λόχμην </l>
<l n="184">παρθενικὴν μάστευεν ὀρίπλανον· ἐσσυμένῳ δὲ </l>
<l n="185">σύνδρομος ὡμάρτησε κύων πινυτόφρονι θυμῷ, </l>
<l n="186">τόν ποτε θηρεύοντι φιλοσκοπέλῳ Διονύσῳ </l>
<l n="187">ὤπασε δῶρον ἔχειν σκυλακοτρόφος ὑψίκερως Πάν. <pb/> </l>
<l n="188">καί μιν ἅτε φρονέοντα καὶ αὐδήεντα δοκεύων </l>
<l n="189">σύννομον ἰσοκέλευθον ἑῶν ξυνήονα μόχθων, </l>
<l n="190">Βάκχος ἐρωμανέων φιλίῳ προσπτύξατο μύθῳ· </l>
<l n="191" rend="indent(1)">„τίπτε, κύων περίφοιτος, ὁμόδρομός ἐσσι Λυαίῳ, </l>
<l n="192">Πανὸς ἀεὶ ποθέοντος ἐπάξιε; τίπτε σὺ μοῦνος </l>
<l n="193">παρθένον ἰχνεύοντι συνιχνεύεις Διονύσῳ; </l>
<l n="194">ἦ ῥά σε σὸς ταμίης οἰκτίρμονα θῆκεν ἐρώτων; </l>
<l n="195">παρθένον ἡμετέρην ἔτι δίζεο, μηδ' ἐνὶ πέτραις </l>
<l n="196">Βάκχον ἀλητεύοντα κατ' οὔρεα μοῦνον ἐάσσῃς· </l>
<l n="197">μοῦνος ἐποικτείρεις με, καὶ ὡς βροτὸς εἰς ῥάχιν ὕλης </l>
<l n="198">πλαζομένης λοφόεντα μετέρχεαι ἔνδια κούρης. </l>
<l n="199">κάμνε τεῷ βασιλῆι· χάριν δέ σοι εἵνεκα μόχθων </l>
<l n="200">δώσω ἀμοιβαίην· μετὰ Σείριον ἀστέρα Μαίρης </l>
<l n="201">αἰθέρος ἔνδον ἄγω σε καὶ ἀστερόεντα τελέσσω </l>
<l n="202">ἄγχι Κυνὸς προτέρου, σταφυλὴν ἵνα καὶ σὺ πεπαίνῃς </l>
<l n="203">βότρυος εἰλείθυιαν ἀκοντίζων σέθεν αἴγλην. </l>
<l n="204">τίς φθόνος ἀντέλλειν τρίτατον Κύνα; καὶ σὺ φαείνοις <pb/> </l>
<l n="205">σύνδρομος ἀστερόεντος ἐπειγομένοιο Λαγωοῦ. </l>
<l n="206">εἰ θέμις, οἰκτείρων με σαόφρονι μέμφεο κούρῃ, </l>
<l n="207">δόχμιον ὄμμα φέρων Κυβεληίδος εἰς ῥάχιν ὕλης, </l>
<l n="208">ὅττι με μαστεύοντα γυνὴ θεὸν εἰσέτι φεύγει· </l>
<l n="209">μέμφεο δ' ἀμφοτέροισιν, Ἀδώνιδι καὶ Κυθερείῃ. </l>
<l n="210">φοιταλέην δὲ δίωκε δι' οὔρεος ἄστατον Ἠχώ, </l>
<l n="211">μὴ τελέσῃ φυγόδεμνον ἐμὴν πλέον εἰσέτι νύμφην· </l>
<l n="212">μηδὲ λίπῃς σέο Πᾶνα δυσίμερον ἐγγύθι κούρης, </l>
<l n="213">μή μιν ἑλὼν ζεύξειεν ἀναγκαίοις ὑμεναίοις. </l>
<l n="214">παρθένον αἴ κεν ἴδῃς, ταχὺς ἔρχεο, μάρτυρι σιγῇ </l>
<l n="215">ἢ νοεραῖς ὑλακῇσιν ἀπαγγέλλων Διονύσῳ· </l>
<l n="216">ἄγγελος ἔσσο πόθοιο· κύων δέ τις ἄλλος ἀλάσθω </l>
<l n="217">ἢ σύας ἠὲ λέοντας ἀπὸ σκοπέλοιο διώκων. </l>
<l n="218">Πὰν φίλε, κικλήσκω σε μακάρτατον, ὅττι καὶ αὐτοὶ </l>
<l n="219">σεῖο κύνες γεγάασιν ἐρευνητῆρες Ἐρώτων. </l>
<l n="220">ἀνδρομέην, πολύμορφε Τύχη, παίζουσα γενέθλην </l>
<l n="221">ἴλαθι, πανδαμάτειρα· μετὰ βροτέην τάχα φύτλην </l>
<l n="222">καὶ σκυλάκων κρατέεις, ὅτι δύσμορος οὗτος ἀλήτης </l>
<l n="223">θητεύει μετὰ Πᾶνα καὶ ἱμείροντι Λυαίῳ. </l>
<l n="224">παρθενικὴν μέμψασθε, φίλαι δρύες· εἴπατε, πέτραι· </l>
<l n="225">’καὶ κύνες οἰκτείρουσι, καὶ οὐκ ἐλέαιρεν Ἀμαζών.’ </l>
<l n="226">εἰσὶ καὶ ἐν σκυλάκεσσιν ἐχέφρονες, οἷσι Κρονίων </l>
<l n="227">ἀνδρομέην φρένα δῶκε καὶ οὐ βροτέην πόρε φωνήν.“ </l>
<l n="228" rend="indent(1)">ἔννεπεν ἄγχι φυτοῖο· δι' εὐπετάλου δὲ κορύμβου <pb/> </l>
<l n="229">φθογγῆς εἰσαΐουσα γυναιμανέος Διονύσου </l>
<l n="230">ἀρχαίη Μελίη φιλοκέρτομον ἴαχε φωνήν· </l>
<l n="231" rend="indent(1)">„ἄλλοι μέν, Διόνυσε, κυνοσσόοι Ἰοχεαίρῃ </l>
<l n="232">ἐνθάδε θηρεύουσι, σὺ δ' ἀγρώσσεις Ἀφροδίτῃ· </l>
<l n="233">ἡδὺς ὁ δειμαίνων ἁπαλόχροον ἄζυγα κούρην· </l>
<l n="234">Βάκχος ὁ τολμήεις ἱκέτης πέλε λάτρις Ἐρώτων· </l>
<l n="235">Ἰνδοφόνοις παλάμῃσιν ἀνάλκιδα λίσσετο κούρην. </l>
<l n="236">σὸς γενέτης οὐκ οἶδε πόθου θελξίφρονι μύθῳ </l>
<l n="237">εἰς γάμον, εἰς ὑμέναιον ἄγειν πειθήμονα κούρην· </l>
<l n="238">οὐ Σεμέλην ἱκέτευεν, ἕως ἐτύχησεν ἐρώτων, </l>
<l n="239">οὐ Δανάην παρέπεισεν, ἕως σύλησε κορείην· </l>
<l n="240">Ζηνὶ συναπτομένην Ἰξίονος οἶσθα γυναῖκα </l>
<l n="241">καὶ γάμιον χρεμέτισμα καὶ ἱππείους ὑμεναίους· </l>
<l n="242">Ἀντιόπης ἐδάης φιλοπαίγμονα θεσμὸν Ἐρώτων </l>
<l n="243">καὶ Σάτυρον γελόωντα νόθον μιμηλὸν ἀκοίτην.“ </l>
<l n="244" rend="indent(1)">ὣς φάτο κερτομέουσα νόον δειδήμονα Βάκχου, </l>
<l n="245">καὶ δρυὸς ἐντὸς ἵκανεν ὁμήλικος. ἐν δὲ κολώναις </l>
<l n="246">ἀσχαλόων Διόνυσος ὁμάρτεε θυιάδι κούρῃ </l>
<l n="247">ποσσὶν ἐρωμανέεσσι, καὶ ὠκυπέδιλος Ἀμαζὼν </l>
<l n="248">ἄστατος ἄκρα κάρηνα μετήιε δύσβατα πέτρης, </l>
<l n="249">ἴχνος ἐρευνητῆρος ὑποκλέπτουσα Λυαίου. </l>
<l n="250" rend="indent(1)">καὶ φλογερῷ Φαέθοντος ἱμασσομένης χρόα πυρσῷ </l>
<l n="251">ἄβροχα διψαλέης τερσαίνετο χείλεα κούρης· <pb/> </l>
<l n="252">καὶ δόλον ἀγνώσσουσα γυναιμανέος Διονύσου </l>
<l n="253">ξανθὸν ὕδωρ ἐνόησε φιλακρήτου ποταμοῖο, </l>
<l n="254">καὶ πίεν ἡδὺ ῥέεθρον, ὅθεν πίον αἴθοπες Ἰνδοί· </l>
<l n="255">καὶ φρένα δινηθεῖσα μέθῃ βακχεύετο κούρη, </l>
<l n="256">καὶ κεφαλὴν ἐλέλιζε μετήλυδα δίζυγι παλμῷ, </l>
<l n="257">καὶ διδύμην ἐδόκησεν ἰδεῖν πολυχανδέα λίμνην </l>
<l n="258">ὄμματα δινεύουσα· βαρυνομένου δὲ καρήνου </l>
<l n="259">δέρκετο θηροβότου διπλούμενα νῶτα κολώνης· </l>
<l n="260">καὶ τρομεροῖσι πόδεσσιν ὀλισθήσασα κονίῃ </l>
<l n="261">εἰς πτερὸν αὐτοκύλιστος ἐσύρετο γείτονος Ὕπνου· </l>
<l n="262">καὶ γαμίῳ βαρύγουνος ἐθέλγετο κώματι νύμφη. </l>
<l n="263" rend="indent(1)">τὴν μὲν ἰδὼν εὕδουσαν Ἔρως ἐπεδείκνυε Βάκχῳ, </l>
<l n="264">Ὕμνον ἐποικτείρων· Νέμεσις δ' ἐγέλασσεν ἰδοῦσα. </l>
<l n="265">καὶ δολόεις Διόνυσος ἀδουπήτοισι κοθόρνοις </l>
<l n="266">εἰς γάμον ἄψοφος εἷρπε ποδῶν τεχνήμονι παλμῷ. </l>
<l n="267">κούρης δ' ἐγγὺς ἵκανε· καὶ ἀτρέμας ἄκρον ἐρύσσας </l>
<l n="268">δεσμὸν ἀσυλήτοιο φυλάκτορα λύσατο μίτρης </l>
<l n="269">φειδομένῃ παλάμῃ, μὴ παρθένον ὕπνος ἐάσσῃ. </l>
<l n="270" rend="indent(1)">γαῖα δὲ κηώεσσαν ἀναπτύξασα λοχείην </l>
<l n="271">φυταλιὴν ὤδινε, χαριζομένη Διονύσῳ, </l>
<l n="272">πολλὴν δ' ἀμπελόεσσαν ἐλαφρίζουσα καλύπτρην </l>
<l n="273">πλεκτὴ βοτρυόεντι κάμαξ ἐβαρύνετο καρπῷ· </l>
<l n="274">καὶ λέχος ἦν πετάλοισι κατάσκιον· ἡμερίδων γὰρ </l>
<l n="275">αὐτοφυὴς μίτρωσεν ἕλιξ εὐάμπελον εὐνήν· <pb/> </l>
<l n="276">καὶ πολὺς ἔνθα καὶ ἔνθα μετάρσιος οἴνοπι καρπῷ </l>
<l n="277">Κυπριδίοις ἀνέμοισιν ἐσείετο βότρυς ἀλήτης </l>
<l n="278">ἀμφοτέρους τ' ἐπύκαζεν· ἑλινοφόρῳ δὲ κορύμβῳ </l>
<l n="279">ἱμερόεις ἐμέθυσσεν ὁμόζυγος οἰνάδος ὄρπηξ </l>
<l n="280">πλεκτὸν ἀεξομένης ἐπιβήτορα κισσὸν ὀπώρης. </l>
<l n="281" rend="indent(1)">καὶ δολόεις γάμος ἦεν ὀνειρείης τύπον εὐνῆς </l>
<l n="282">Ὕπνον ἔχων συνάεθλον· ἐνοσφίσθη δὲ κορείης </l>
<l n="283">παρθενικὴ κνώσσουσα, καὶ ἔδρακε πομπὸν Ἐρώτων </l>
<l n="284">Ὕπνον ὑποδρηστῆρα μεθυσφαλέων ὑμεναίων. </l>
<l n="285">† πολλὴ δ' ὑψιπόρῳ σκιρτήματι θυιάδος ὕλης </l>
<l n="286">ἄστατος αὐτοβόητος ἀνέπλεκεν ὕμνον Ἐρώτων, </l>
<l n="287">καὶ μέλος ἠνεμόφοιτον ὀρεσσαύλων ὑμεναίων </l>
<l n="288">αἰδομένοις στομάτεσσιν ἀμείβετο παρθένος Ἠχώ, </l>
<l n="289">Πανιὰς ὑστερόφωνος· ὑπὲρ δαπέδου δὲ χορεύων </l>
<l n="290">αὐλὸς ἐπεσμαράγησεν ὑμηνυμέναια λιγαίνων· </l>
<l n="291">’ἱμερόεις γάμος οὗτος’ ὀρεστιὰς ἴαχε πεύκη. </l>
<l n="292" rend="indent(1)">ψυχὴ δ' ἠνεμόφοιτος ἀναΐξασα νομῆος </l>
<l n="293">παρθένον ὑπναλέην νυχίοις ἐρέθιζεν ὀνείροις· </l>
<l n="294" rend="indent(1)">„εἰσὶ καὶ ἱμείροντος Ἐρινύες, εὔγαμε κούρη· </l>
<l n="295">νυμφίον εἰ φύγες Ὕμνον, ἐνυμφεύθης Διονύσῳ· </l>
<l n="296">λοξὰ θεμιστεύεις, θαλαμηπόλε παρθένε νύμφη· <pb/> </l>
<l n="297">κτείνεις γὰρ ποθέοντα, καὶ οὐ γαμέοντα διώκεις. </l>
<l n="298">παρθένε, χάλκεον ὕπνον ἐρασσαμένῳ πόρες Ὕμνῳ· </l>
<l n="299">παρθένε, νήδυμος ὕπνος ἀπώλεσε σεῖο κορείην. </l>
<l n="300">οἰκτρὸν ἴδες γελόωσα δεδουπότος αἷμα νομῆος· </l>
<l n="301">οἰκτρότερον στενάχουσα τεῆς ἴδες αἷμα κορείης.“ </l>
<l n="302" rend="indent(1)">ὣς φαμένη σκιόεντι πανείκελος ἔσσυτο καπνῷ </l>
<l n="303">ψυχὴ δακρυόεσσα ποθοβλήτοιο νομῆος, </l>
<l n="304">Ταρταρίην δ' ἀκίχητος ἐδύσατο πανδόκον αὐλήν, </l>
<l n="305">Βάκχου ζῆλον ἔχουσα μεθυσφαλέων ὑμεναίων. </l>
<l n="306" rend="indent(1)">καὶ λιγυροῖς δονάκεσσι γαμήλιον ἦχον ἀράσσων, </l>
<l n="307">ζῆλον ὑποκλέπτων ὑποκάρδιον, ὑμνοπόλος Πὰν </l>
<l n="308">μεμφόμενον μέλος εἶπεν ἐς ἀλλοτρίους ὑμεναίους. </l>
<l n="309">καί τις ἐρωμανέων Σατύρων παρὰ γείτονι λόχμῃ </l>
<l n="310">θηητὴρ ἀκόρητος ἀθηήτων ὑμεναίων </l>
<l n="311">Βακχείην ἀγόρευεν ἰδὼν εὐπάρθενον εὐνήν· </l>
<l n="312" rend="indent(1)">„Πὰν κερόεις, ἔτι μοῦνος ἔχεις δρόμον εἰς ἀφροδίτην· </l>
<l n="313">καὶ σὺ διωκομένης πότε νυμφίος ἔσσεαι Ἠχοῦς; </l>
<l n="314">καὶ σὺ δόλον πότε τοῖον ἀοσσητῆρα τελέσσεις </l>
<l n="315">ὑμετέρων ἐπίκουρον ἀνυμφεύτων ὑμεναίων; </l>
<l n="316">Πὰν φίλε, καὶ σὺ γένοιο φυτοσκάφος ἀντὶ νομῆος </l>
<l n="317">ποιμενίην τ' ἀπόειπε καλαύροπα καὶ παρὰ πέτρῃ </l>
<l n="318">λεῖπε βόας καὶ μῆλα· τί σοι ῥέξουσι νομῆες; </l>
<l n="319">ἔγρεο, καὶ σὺ φύτευε γαμοστόλον οἶνον Ἐρώτων.“ <pb/> </l>
<l n="320" rend="indent(1)">οὔ πω μῦθος ἔληγε, καὶ ἴαχεν αἰγίβοτος Πάν· </l>
<l n="321" rend="indent(1)">„αἴθε πατήρ με δίδαξε τελεσσιγάμου δόλον οἴνου· </l>
<l n="322">αἴθε νοοσφαλέος σταφυλῆς, ἅτε Βάκχος, ἀνάσσω· </l>
<l n="323">καί κεν ἐμῶν ἐτέλεσσα πολύπλανον οἶστρον Ἐρώτων </l>
<l n="324">ὑπναλέην μεθύουσαν ἰδὼν δυσπάρθενον Ἠχώ. </l>
<l n="325">ἱλήκοι νομὸς οὗτος, ἐπεὶ παρὰ γείτονι πηγῇ </l>
<l n="326">ἀρδεύω τάδε μῆλα, φιλακρήτῳ δὲ ῥεέθρῳ </l>
<l n="327">παρθενικὰς Διόνυσος ἀθελγέας εἰς γάμον ἕλκει. </l>
<l n="328">φάρμακον εὗρεν Ἔρωτος ἑὸν φυτόν· ἐρρέτω αἰγῶν, </l>
<l n="329">ἐρρέτω ἡμετέρων ὀίων γλάγος· οὐ δύναται γὰρ </l>
<l n="330">εἰς πόθον ὕπνον ἄγειν ἢ παρθένον εἰς γάμον ἕλκειν. </l>
<l n="331">μοῦνος ἐγώ, Κυθέρεια, βιάζομαι· ὤμοι Ἐρώτων· </l>
<l n="332">Σύριγξ Πανὸς ἔφευγεν ἀνυμφεύτους ὑμεναίους </l>
<l n="333">καὶ γάμον ἀρτιτέλεστον ἀνευάζει Διονύσου </l>
<l n="334">αὐτομάτοις μελέεσσι· τὸ δὲ πλέον ἠθάδι μολπῇ </l>
<l n="335">φθεγγομένης Σύριγγος ἀμείβετο σύνθροος Ἠχώ. </l>
<l n="336">νυμφιδίης Διόνυσε μέθης θελξίμβροτε ποιμήν, </l>
<l n="337">ὄλβιος ἔπλεο μοῦνος, ἀναινομένης ὅτι νύμφης </l>
<l n="338">εὗρες ἀοσσητῆρα γαμοστόλον οἶνον Ἐρώτων.“ </l>
<l n="339" rend="indent(1)">τοῖον ἔπος κατέλεξε δυσίμερος ἀχνύμενος Πάν, </l>
<l n="340">ζῆλον ἔχων καὶ ἔρωτα τελεσσιγάμοιο Λυαίου. </l>
<l n="341" rend="indent(1)">καὶ τελέσας φιλότητα καὶ εἰνοδίης πόθον εὐνῆς </l>
<l n="342">ἀφράστῳ Διόνυσος ἀνῃώρητο πεδίλῳ. <pb/> </l>
<l n="343">νύμφη δ' ἐγρομένη ποταμηίδι μέμφετο πηγῇ, </l>
<l n="344">Ὕπνῳ χωομένη καὶ Κύπριδι καὶ Διονύσῳ, </l>
<l n="345">ὄμβρῳ δακρυόεντι κατάρρυτος· ἀχνυμένη δὲ </l>
<l n="346">ἔκλυε Νηιάδων γαμίης ἔτι λείψανα μολπῆς, </l>
<l n="347">καὶ λεχέων κήρυκα ποθοβλήτοιο Λυαίου </l>
<l n="348">ἡμερίδων πετάλοισι κατάσκιον εἶδε χαμεύνην </l>
<l n="349">νεβρίσι νυμφιδίῃσι πυκαζομένην Διονύσου, </l>
<l n="350">κρυπταδίων λεχέων αὐτάγγελον· εἶδε καὶ αὐτὴν </l>
<l n="351">μίτρην παρθενίην γαμίης πλήθουσαν ἐέρσης. </l>
<l n="352">καὶ ῥοδέας ἐχάραξε παρηίδας, ἀμφοτέρους δὲ </l>
<l n="353">μηροὺς πληξαμένη κινυρῇ βρυχήσατο φωνῇ· </l>
<l n="354" rend="indent(1)">„ὤμοι παρθενίης, τὴν ἥρπασεν εὔιον ὕδωρ· </l>
<l n="355">ὤμοι παρθενίης, τὴν ἥρπασεν ὕπνος Ἐρώτων· </l>
<l n="356">ὤμοι παρθενίης, τὴν ἥρπασε Βάκχος ἀλήτης. </l>
<l n="357">ἐρρέτω Ὑδριάδων δολόεν ποτόν, ἐρρέτω εὐνή. </l>
<l n="358">Νύμφαι Ἁμαδρυάδες, τίνα μέμψομαι; ἡμετέρην γὰρ </l>
<l n="359">ὕπνος, ἔρως, δόλος, οἶνος ἐληίσσαντο κορείην ... </l>
<l n="360">παρθενικὰς ἀπέειπε καὶ Ἄρτεμις; ἀλλὰ καὶ αὐτὴ </l>
<l n="361">τίπτε μοι οὐ φυγόδεμνος ὅλον δόλον ἔννεπεν Ἠχώ; </l>
<l n="362">τίπτε μοι εἰς ἐμὸν οὖας, ὅσον μὴ Βάκχον ἀκοῦσαι, </l>
<l n="363">οὐ Πίτυς ἐψιθύριζε καὶ οὐκ ἐφθέγξατο Δάφνη· </l>
<l n="364">’παρθενική, πεφύλαξο πιεῖν ἀπατήλιον ὕδωρ’;“ </l>
<l n="365" rend="indent(1)">ἔννεπε, καὶ πολύδακρυν ἀνέβλυσεν ὄμβρον ὀπωπῆς. <pb/> </l>
<l n="366">καί ποτε μὲν μενέαινε κατ' αὐχένος ἆορ ἐρεῖσαι, </l>
<l n="367">ἄλλοτε δ' αὐτοκύλιστος ἀπ' οὔρεος ἤθελε πίπτειν </l>
<l n="368">ὑστατίῃ προκάρηνος ὀλισθήσασα κονίῃ· </l>
<l n="369">καὶ γαμίης μενέαινεν ἀιστῶσαι πόμα πηγῆς, </l>
<l n="370">εἰ μὴ ἀμειψαμένη προτέρη χύσις ἰκμάδα Βάκχου </l>
<l n="371">λευκὸν ὕδωρ κελάρυζε καὶ οὐκέτι χεῦμα Λυαίου. </l>
<l n="372">καὶ Κρονίδην ἱκέτευε καὶ Ἄρτεμιν, ὄφρα τελέσσῃ </l>
<l n="373">αὔλια Νηιάδων κεκονιμένα διψάδι χέρσῳ. </l>
<l n="374">πολλάκι δ' ὄμμα τίταινε δι' οὔρεος, εἴ που ἐφεύροι </l>
<l n="375">ἴχνιον ἀστήρικτον ἀθηήτου Διονύσου, </l>
<l n="376">ὄφρα βάλῃ τόξοισι γυνὴ θεόν, ὄφρα δαμάσσῃ </l>
<l n="377">δαίμονα βοτρυόεντα· καὶ ἤθελε μᾶλλον ἐκείνην </l>
<l n="378">ἄμπελον εὐναίην φλογερῷ πυρὶ πᾶσαν ὀλέσσαι. </l>
<l n="379">πολλάκι δ' ἀθρήσασα δι' οὔρεος ἴχνια Βάκχου </l>
<l n="380">ἠερίας τόξευεν ὀιστεύουσα θυέλλας· </l>
<l n="381">πολλάκι δ' ἔγχος ἄειρε, καὶ εἰς σκοπὸν ἀντίον ἔστη, </l>
<l n="382">ὄφρα δέμας πλήξειεν ἀνουτήτου Διονύσου· </l>
<l n="383">ἀλλὰ μάτην προέηκε καὶ οὐκ ἐτύχησε Λυαίου. </l>
<l n="384">καὶ ποταμῷ κεχόλωτο καὶ ὤμοσε, μή ποτε πηγῆς </l>
<l n="385">χείλεσι διψαλέοισι πιεῖν ἀπατήλιον ὕδωρ· </l>
<l n="386">ὤμοσε καὶ κατὰ νύκτας ἔχειν ἄγρυπνον ὀπωπήν, </l>
<l n="387">ὤμοσε μὴ γλυκὺν ὕπνον ἐν οὔρεσιν ἄλλον ἰαύειν. </l>
<l n="388">καὶ σκύλακας νεμέσησε φυλάκτορας, ὅττι καὶ αὐτοὶ </l>
<l n="389">οὐ τότε θωρήσσοντο γυναιμανέοντι Λυαίῳ. </l>
<l n="390">δίζετο δ' ἀγχονίοιο μετάρσιον ἄλκαρ ὀλέθρου <pb/> </l>
<l n="391">θλιβομένη σφιγκτῆρι περίπλοκον αὐχένα δεσμῷ, </l>
<l n="392">μῶμον ἀλευομένη φιλοκέρτομον ἥλικος ἥβης. </l>
<l n="393">ἀρχαίην δ' ἀέκουσα λίπεν θηροτρόφον ὕλην, </l>
<l n="394">αἰδομένη μετὰ λέκτρα φανήμεναι Ἰοχεαίρῃ. </l>
<l n="395" rend="indent(1)">καὶ ζαθέης ῥαθάμιγγι γονῆς πλησθεῖσα Λυαίου </l>
<l n="396">γαστέρι φόρτον ἄειρε· τελειομένης δὲ λοχείης </l>
<l n="397">θῆλυν ἐμαιώσαντο τόκον ζωθαλπέες Ὧραι, </l>
<l n="398">καὶ δρόμον ἐννεάκυκλον ἐπιστώσαντο Σελήνης· </l>
<l n="399">ἐκ δὲ γάμου Βρομίοιο θεόσσυτος ἤνθεε κούρη, </l>
<l n="400">ἣν Τελετὴν ὀνόμηνεν ἀεὶ χαίρουσαν ἑορταῖς, </l>
<l n="401">κούρην νυκτιχόρευτον, ἐφεσπομένην Διονύσῳ, </l>
<l n="402">τερπομένην κροτάλοισι καὶ ἀμφιπλῆγι βοείῃ. </l>
<l n="403" rend="indent(1)">καὶ πόλιν εὐλάιγγα φιλακρήτῳ παρὰ λίμνῃ </l>
<l n="404">τεῦξε θεὸς Νίκαιαν, ἐπώνυμον ἣν ἀπὸ νύμφης </l>
<l n="405">Ἀστακίης ἐκάλεσσε καὶ Ἰνδοφόνον μετὰ νίκην. <pb/> </l>
</div>
<div type="Book" n="17">
<l n="t1"><label type="head">ΔΙΟΝΥΣΙΑΚΩΝ ΕΠΤΑΚΑΙΔΕΚΑΤΟΝ.</label> </l>
<l n="1" rend="indent(1)">Οὐδὲ φιλακρήτοιο μέθης πεπεδημένον ὕπνῳ </l>
<l n="2">ζωγρήσας ἀτίνακτον ἀνουτήτων γένος Ἰνδῶν </l>
<l n="3">ληθαίοις Διόνυσος ἐπέτρεπε δῆριν ἀήταις· </l>
<l n="4">ἀλλὰ πάλιν Φρύγα θύρσον ἐκούφισεν· ὑψιλόφου γὰρ </l>
<l n="5">εἰς ἐνοπὴν καλέοντος ἐπείγετο Δηριαδῆος, </l>
<l n="6">παιδὸς Ἀμαζονίης δολίην ἄμνηστον ἐάσσας </l>
<l n="7">οἰνοβαρῆ φιλότητα καὶ ὑπναλέους ὑμεναίους. </l>
<l n="8" rend="indent(1)">καὶ θεὸς ἡγεμόνευε, Διὸς κήρυκα γενέθλης </l>
<l n="9">οὐρανίην ἀκτῖνα φέρων στίλβοντι προσώπῳ· </l>
<l n="10">ἀμφὶ δὲ Λύδιον ἅρμα Γιγαντοφόνου Διονύσου </l>
<l n="11">θυρσοφόροι στίχες ἦσαν, ἐμιτρώθη δὲ μαχηταῖς </l>
<l n="12">μεσσοφανὴς ἑκάτερθε, καὶ ἀντήστραπτεν Ὀλύμπῳ· </l>
<l n="13">κάλλεϊ δ' ἔκρυφε πάντας· ἰδὼν δέ μιν ἦ τάχα φαίης </l>
<l n="14">Ἠέλιον πυρόεντα πολυσπερέων μέσον ἄστρων. </l>
<l n="15">καὶ στρατιῆς ἀσίδηρον ἄναξ ὥπλισσεν ἐνυώ, </l>
<l n="16">οὐ ξίφος, οὐ μελίην θανατηφόρον, ἀντὶ δὲ χαλκοῦ </l>
<l n="17">κισσὸν ἔχων ἄρρηκτον ἑὸν δόρυ· καί μιν ἑλίσσων </l>
<l n="18">Ἀσίδος ἐν πολίεσσι, καὶ Ἀσίδος ἐν χθονὶ πήξας <pb/> </l>
<l n="19">ἄγριον ἡνιόχευε Κυβηλίδος ἅρμα θεαίνης, </l>
<l n="20">ἀνθοκόμῳ μάστιγι μετήλυδα δίφρον ἱμάσσων, </l>
<l n="21">ἡμερίδων τελαμῶνι κατάσκιον ἥλικι κισσῷ· ... </l>
<l n="22">Ἠῴην ἐμέθυσσε Μαρωνίδι γαῖαν ὀπώρῃ. </l>
<l n="23">καὶ Βρομίῳ συνάεθλος ὅλος στρατὸς ἔρρεε Βάκχων, </l>
<l n="24">θάρσος ἔχων προτέροιο μόθου χάριν, ὁππότε δισσῷ </l>
<l n="25">ἡδυμανὴς ἀσίδηρος ὁμόζυγι πήχεϊ μάρψας </l>
<l n="26">ἔμφρονα νεκρὸν ἄναυδον, ἐνόπλιον Ἰνδὸν ἀείρων, </l>
<l n="27">Σιληνὸς βαρύγουνος ἐχάζετο νωθρὸς ὁδίτης, </l>
<l n="28">ὁππότε κωμάζουσα ποδῶν διδυμάονι ῥυθμῷ </l>
<l n="29">Βακχιὰς ἀκρήδεμνος ἐπεκροτάλιζε Μιμαλλὼν ... </l>
<l n="30">Ἰνδὸν ἔτι κνώσσοντα, περισφίγξασα δὲ δειρὴν </l>
<l n="31">ληίδα θηρεύουσα μάχης αὐτόσσυτον ἄγρην. ... </l>
<l n="32" rend="indent(1)">ἐκ πόλιος δὲ πόληα μετήιεν, ἀγχιπόρου δὲ </l>
<l n="33">ἤλυθεν εἰς Ἀλύβης πέδον ὄλβιον, ὁππόθι γείτων </l>
<l n="34">χεύμασιν ἀφνειοῖσι Διιπετὲς οἶδμα κυλίνδων </l>
<l n="35">Γεῦδις ἐχεκτεάνων ὑδάτων λευκαίνεται ὁλκῷ, <pb/> </l>
<l n="36">ἀργυρέου δαπέδοιο περιξύων κενεῶνα. </l>
<l n="37" rend="indent(1)">ἔνθα διαστείχοντα βαθυπλούτῳ παρὰ πέτρῃ </l>
<l n="38">βουκεράοις Σατύροισιν ὁμήλυδα πεζὸν ὁδίτην </l>
<l n="39">Βάκχον ἀνὴρ ἄγραυλος ἐρημάδι δέκτο καλιῇ, </l>
<l n="40">Βρόγγος, ἀδωμήτων ὀρεσίδρομος ἀστὸς ἐναύλων, </l>
<l n="41">Γηγενέων ἀχάρακτον ὑπὸ κρηπῖδα θεμέθλων </l>
<l n="42">ναίων οἶκον ἄοικον· ἐυφροσύνης δὲ δοτῆρα </l>
<l n="43">αἰγὸς ἀμελγομένης κεράσας χιονωπὸν ἐέρσην </l>
<l n="44">ξεινοδόκος γλαγόεντι ποτῷ μειλίξατο ποιμήν· </l>
<l n="46">καὶ μίαν εἰροπόκων ὀίων ἀνελύσατο μάνδρης, </l>
<l n="47">ὄφρα κε δαιτρεύσειε θυηπολίην Διονύσῳ· </l>
<l n="48">ἀλλὰ θεὸς κατέρυκε· γέρων δ' ἐπεπείθετο Βάκχου </l>
<l n="49">νεύμασιν ἀτρέπτοισιν, ὄιν δ' ἄψαυστον ἐάσσας </l>
<l n="50">ποιμενίην τινα δαῖτα θελήμονι θῆκε Λυαίῳ, </l>
<l n="51">τεύχων δεῖπνον ἄδειπνον ἀδαιτρεύτοιο τραπέζης </l>
<l n="45">εἴδασιν οὐτιδανοῖσι καὶ ἀγραύλοισι κυπέλλοις, </l>
<l n="52">οἷα Κλεωναίοιο φατίζεται ἀμφὶ Μολόρκου, </l>
<l n="53">κεῖνα, τά περ σπεύδοντι λεοντοφόνους ἐς ἀγῶνας </l>
<l n="54">ὥπλισεν Ἡρακλῆι· χύδην δ' ἐπέβαλλε τραπέζῃ </l>
<l n="55">εἰν ἁλὶ νηχομένης φθινοπωρίδος ἄνθος ἐλαίης <pb/> </l>
<l n="56">Βρόγγος, ἔχων μίμημα φιλοστόργοιο νομῆος, </l>
<l n="57">πλεκτοῖς ἐν ταλάροις νεοπηγέα τυρὸν ἀείρων, </l>
<l n="58">ἰκμαλέον, τροχόεντα· θεὸς δ' ἐγέλασσε δοκεύων </l>
<l n="59">ἀγρονόμων λιτὰ δεῖπνα, φιλοξείνῳ δὲ νομῆι </l>
<l n="60">ἵλαον ὄμμα φέρων ὀλίγης ἔψαυσε τραπέζης </l>
<l n="61">δαρδάπτων ἀκόρητος· ἀεὶ δ' ἐμνώετο κείνην </l>
<l n="62">εἰλαπίνην ἐλάχειαν ἀναιμάκτοιο τραπέζης </l>
<l n="63">μητρὸς ἑῆς παρὰ δόρπον, ὀρεσσαύλοιο Κυβήλης. </l>
<l n="64">καὶ κραναοὺς πυλεῶνας ἐθάμβεε κυκλάδος αὐλῆς, </l>
<l n="65">πῶς φύσις ἐργοπόνος δόμον ἔγλυφε, πῶς δίχα τέχνης </l>
<l n="66">ἀντιτύποις κανόνεσσιν ἐτορνώθησαν ἐρίπναι. </l>
<l n="67" rend="indent(1)">ἀλλ' ὅτε Βάκχος ἄναξ νομίης ἐκορέσσατο φορβῆς, </l>
<l n="68">δὴ τότε δαιμονίῳ δεδονημένος ἄσθματι Βάκχου </l>
<l n="69">ἀγρονόμος σύριζεν ἐθήμονι Πανὸς ἀοιδῇ </l>
<l n="70">Βρόγγος, ἐπιθλίβων διδυμόθροον αὐλὸν Ἀθήνης, </l>
<l n="71">ὑμνείων Διόνυσον· ὁ δὲ φρένα τέρπετο μολπῇ, </l>
<l n="72">καὶ κεράσας κρητῆρι νεόρρυτον ἰκμάδα ληνοῦ .... </l>
<l n="74" rend="indent(1)">„δέξο, γέρον, τόδε δῶρον, ὅλης ἄμπαυμα μερίμνης· </l>
<l n="75">οὐ χατέεις δὲ γάλακτος ἔχων εὔοδμον ἐέρσην, <pb/> </l>
<l n="76">νέκταρος οὐρανίου χθόνιον τύπον, οἷον ἀφύσσων </l>
<l n="77">Ζῆνα μέγαν κατ' Ὄλυμπον ἐυφραίνει Γανυμήδης. </l>
<l n="78">ἀρχαίου δὲ γάλακτος ἔα πόθον· ἀρτιτόκων γὰρ </l>
<l n="79">μαζῶν θλιβομένων χιονώδεες ἰκμάδες αἰγῶν </l>
<l n="80">ἀνέρας οὐ τέρπουσι καὶ οὐ λύουσι μερίμνας.“ </l>
<l n="81" rend="indent(1)">ὣς εἰπὼν νομίης ξεινήια δῶκε τραπέζης </l>
<l n="82">μητέρα λυσιπόνοιο μέθης εὔβοτρυν ὀπώρην· </l>
<l n="83">καί μιν ἄναξ ἐδίδαξε φιλάνθεμον ἔργον ἀλωῆς </l>
<l n="84">κλήματα γυρώσαντα φυτῶν εὐαλδέι βόθρῳ, </l>
<l n="85">γηραλέου τμήξαντα τεθηλότος ἄκρα κορύμβου, </l>
<l n="86">βότρυος οἰνοτόκοιο νέους ὄρπηκας ἀέξειν. </l>
<l n="87" rend="indent(1)">καλλείψας δὲ νομῆα καὶ ἀγριάδος ῥάχιν ὕλης </l>
<l n="88">εἰς ἑτέρην ἔσπευδεν ὀρειάδα φύλοπιν Ἰνδῶν· </l>
<l n="89">καὶ Σατύρων ὁμόφοιτον ὀρίδρομον ἴχνος ἐπείγων </l>
<l n="90">ἀμφιπόλοις παλίνορσος ὁμίλεε θυιάσι Βάκχαις. </l>
<l n="91">διψώων δὲ φόνοιο καὶ εὐθύρσοιο κυδοιμοῦ, </l>
<l n="92">Τυρσηνῆς βαρύδουπον ἔχων σάλπιγγα θαλάσσης, </l>
<l n="93">πομπὸν Ἐνυαλίοιο μέλος μυκήσατο κόχλῳ, </l>
<l n="94">λαὸν ἀολλίζων· βριαροὺς δ' ἐμέθυσσε μαχητάς, </l>
<l n="95">θερμοτέροις ἐς ἄρηα νοήμασιν ἀνέρας ἕλκων </l>
<l n="96">Ἰνδῴης ὀλετῆρας ἀβακχεύτοιο γενέθλης. <pb/> </l>
<l n="97" rend="indent(1)">τοὺς μὲν ἄναξ Διόνυσος ἐκόσμεεν εἰς μόθον Ἰνδῶν· </l>
<l n="98">Ἀστράεις δ' ἀκίχητος ἰὼν ἤγγειλεν Ὀρόντῃ </l>
<l n="99">Ἰνδῶν δοῦλα γένεθλα καὶ ἴαχε πενθάδι φωνῇ· </l>
<l n="100" rend="indent(1)">„γαμβρὲ δοριθρασέος μενεδήιε Δηριαδῆος, </l>
<l n="101">κλῦθι καὶ εἰσαΐων μὴ χώεο· καί σε διδάξω </l>
<l n="102">νίκην φαρμακόεσσαν ἀθωρήκτου Διονύσου. </l>
<l n="103">Ἰνδοῖς καὶ Σατύροισιν ἔην μόθος· ἔβρεμε δ' ἠχὴ </l>
<l n="104">Βασσαρίδων, καὶ λαὸς ἐμὸς κεκόρυστο Λυαίῳ </l>
<l n="105">ἀστράπτων σακέεσσιν, ἀκοντοφόρους δὲ δοκεύων </l>
<l n="106">Λυδὸς ἀνὴρ πολύιδρις ἐμοὺς ἔφριξε μαχητάς· </l>
<l n="107">ἵστατο δ' ἀπτολέμων Σατύρων πρόμος, οὐ δόρυ χάρμης </l>
<l n="108">χειρὶ φέρων, οὐ γυμνὸν ἔχων ξίφος, οὐδ' ἐπὶ νευρῇ </l>
<l n="109">εἰς σκοπὸν ἰθυκέλευθον ὑπηνέμιον βέλος ἕλκων· </l>
<l n="110">ἀλλὰ κέρας βοὸς εἶχεν, ἐνὶ γλαφυρῇ δὲ κεραίῃ </l>
<l n="111">φάρμακον ὑγρὸν ἄειρε, καὶ ἀργυρέου ποταμοῖο </l>
<l n="112">εἰς προχοὰς δολόεσσαν ὅλην κατέχευεν ἐέρσην </l>
<l n="113">ἰκμάδι φοινίξας γλυκερὸν ῥόον· ἐκ δὲ κυδοιμοῦ </l>
<l n="114">καύματι διψώοντες ὅσοι πίον αἴθοπες Ἰνδοί, </l>
<l n="115">ἔμφρονα λύσσαν ἔχοντες ἀνεκρούσαντο χορείην· </l>
<l n="116">καί σφισι λοίγιος ὕπνος ἐπέχραεν, ἀκλινέες δὲ </l>
<l n="117">ἄσχετα βακχευθέντες ἐπευνάζοντο βοείαις· <pb/> </l>
<l n="118">ἄλλοι δ' ἀστορέεσσι κατεκλίνοντο χαμεύναις </l>
<l n="119">νωθρὸν ἐπιτρέψαντες ἀκοιμήτῳ δέμας ὕπνῳ, </l>
<l n="120">Βάκχαις ἀδρανέεσσιν ἑλώρια καὶ Διονύσῳ. </l>
<l n="121">τοὺς δὲ δίχα πτολέμοιο καὶ εὐθήκτοιο σιδήρου </l>
<l n="122">δούλιον ἐς ζυγόδεσμον ἐληίσσαντο γυναῖκες </l>
<l n="123">βριθομένους μελέεσσι, καὶ ἀντιβίων ὑπὲρ ὤμων </l>
<l n="124">ὡς νέκυες ζώοντες ἐλαφρίζοντο μαχηταί, </l>
<l n="125">οἱ μὲν ἔτι βλύζοντες ἐπίκλοπον ἰκμάδα Βάκχου ... </l>
<l n="126">ἀπτολέμοις Σατύροισιν ἐδουλώθησαν ἀνάγκῃ, </l>
<l n="127">χεύματι φαρμακόεντι μεμηνότες. ἐκ δὲ κυδοιμοῦ </l>
<l n="128">μοῦνος ἐγὼ λιπόμην, φονίης ἔτι νῆις ἐέρσης, </l>
<l n="129">χείλεσιν ἀβρέκτοισι φυγὼν ἀπατήλιον ὕδωρ. </l>
<l n="130">ἀλλὰ ποτὸν πεφύλαξο, δορυσσόε, μὴ μετὰ νίκην </l>
<l n="131">κερδαλέην ἀσίδηρον ἀναιμάκτοιο Λυαίου </l>
<l n="132">ζωγρήσῃ δόλος ἄλλος ἐν ἄρεϊ λείψανον Ἰνδῶν.“ </l>
<l n="133" rend="indent(1)">ὣς φαμένου βαρύμηνις ἐχώσατο μᾶλλον Ὀρόντης, </l>
<l n="134">καὶ ταχὺς εἰς μόθον ἦλθε παλίνδρομος· ἡμιτελὴς γὰρ </l>
<l n="135">ἦεν ἀγών, ἑτέρης δὲ θεμείλια πήγνυτο χάρμης. </l>
<l n="136" rend="indent(1)">ὄφρα μὲν Ἰνδὸν ὅμιλον ὀρίδρομος ὥπλισεν Ἄρης, </l>
<l n="137">τόφρα δὲ Βασσαρίδες πολυκαμπέος ὑψόθι Ταύρου </l>
<l n="138">εἰς μόθον ἠπείγοντο, συνεστρατόωντο δὲ Βάκχοι </l>
<l n="139">ὁπλοφόροι καὶ Φῆρες ἀτευχέες· οἱ μὲν ἐναύλων <pb/> </l>
<l n="140">ῥηξάμενοι κρηπῖδας ἐκούφισαν, οἱ δὲ κολώνης </l>
<l n="141">ὑψιτενῆ πρηῶνα· καὶ ἀρχομένοιο κυδοιμοῦ </l>
<l n="142">ἔχραον ἀντιβίοισι· πολυσχιδέες δὲ χαράδραι </l>
<l n="143">Ἰνδῴοις ἑλικηδὸν ὀιστεύοντο καρήνοις. </l>
<l n="144">καὶ ποσὶ λεπταλέοισιν ἐπισκαίροντες ἐρίπνῃ </l>
<l n="145">Πᾶνες ἐθωρήσσοντο μεμηνότες, ὧν ὁ μὲν αὐτῶν </l>
<l n="146">μάρψας εὐπαλάμῳ βεβιημένον αὐχένα δεσμῷ </l>
<l n="147">δήιον αἰγείῃσιν ἀνέσχισεν ἀνέρα χηλαῖς, </l>
<l n="148">σὺν βριαρῷ θώρηκι μέσον κενεῶνα χαράσσων· </l>
<l n="149">ὃς δὲ τανυπτόρθων κεράων εὐκαμπέσιν αἰχμαῖς </l>
<l n="150">ὄρθιον ἁρπάξας τετορημένον Ἰνδὸν ἀλήτην </l>
<l n="151">μεσσοπαγῆ κούφιζεν, ἐς ἠερίας δὲ κελεύθους </l>
<l n="152">δισσαῖς ὑψιπότητον ἀνηκόντιζε κεραίαις, </l>
<l n="153">κύμβαχον αὐτοκύλιστον· ἀμαλλοφόροιο δὲ Δηοῦς </l>
<l n="154">ἄλλος ἑῇ παλάμῃ δονέων καλαμητόμον ἅρπην, </l>
<l n="155">ὡς στάχυν ὑσμίνης, ὡς δράγματα δηιοτῆτος, </l>
<l n="156">δυσμενέων ἤμησε γονὰς γαμψώνυχι χαλκῷ, </l>
<l n="157">τεύχων κῶμον Ἄρηι θαλύσια καὶ Διονύσῳ, </l>
<l n="158">τέμνων ἐχθρὰ κάρηνα· καὶ ὤρεγε μάρτυρι Βάκχῳ </l>
<l n="159">καμπύλον ἀνδρομέῃ πεπαλαγμένον ἆορ ἐέρσῃ, </l>
<l n="160">λοιβὴν αἱματόεσσαν ἐπισπένδων Διονύσῳ, </l>
<l n="161">καὶ Μοίρας ἐμέθυσσεν ἐνυάλιον πόμα λείβων· <pb/> </l>
<l n="162">ἄλλου δ' ἱσταμένου δεδραγμένος αἰγίβοτος Πάν, </l>
<l n="163">χερσὶν ὁμοπλεκέεσσιν ἐπ' αὐχένι δεσμὸν ἑλίξας, </l>
<l n="164">δήιον εὐθώρηκα μετεστυφέλιξε κεραίῃ, </l>
<l n="165">δισσοτόμῳ γλωχῖνι δαϊζομένου κενεῶνος· </l>
<l n="166">ἄλλος ἐπαΐσσοντα καλαύροπι φῶτα δαΐζων </l>
<l n="167">μεσσόθεν ὀφρυόεντα διέθλασεν ἄκρα μετώπου. </l>
<l n="168" rend="indent(1)">καὶ θρασὺς Ἰνδῴην στρατιὴν θάρσυνεν Ὀρόντης </l>
<l n="169">μῦθον ἀπειλητῆρα χέων ὑψήνορι φωνῇ· </l>
<l n="170" rend="indent(1)">„δεῦτε, φίλοι, Σατύροισιν ἀναστήσωμεν ἐνυώ· </l>
<l n="171">ἄρεα μὴ τρομέοιτε φυγοπτολέμου Διονύσου· </l>
<l n="172">μηδέ τις ὑμείων πιέτω ξανθόχροον ὕδωρ, </l>
<l n="173">μὴ γλυκερῆς δολόεντα μεμηνότα φάρμακα πηγῆς, </l>
<l n="174">Ἰνδῶν αἰνομόρων δεδαϊγμένα χειρὶ Λυαίου </l>
<l n="175">μὴ μετὰ τόσσα κάρηνα καὶ ἡμέας ὕπνος ὀλέσσῃ. </l>
<l n="176">δεῦτε, πάλιν μαχόμεσθα πεποιθότες· ἀπτόλεμος δὲ </l>
<l n="177">ἀμφαδίην πότε Βάκχος ἐμοὶ στήσειεν ἐνυώ; </l>
<l n="178">εἰ δύναται, μενέτω με φυγὰς πρόμος, ὄφρα δαείη, </l>
<l n="179">οἵους Δηριάδης προμάχους ἐς ἄρηα κορύσσει. </l>
<l n="180">μαρνάσθω πετάλοισιν, ἐγὼ δ' αἴθωνι σιδήρῳ. </l>
<l n="181">χάλκεον ἔγχος ἔχοντι τί μοι ῥέξειε κορύμβοις </l>
<l n="182">Λυδὸς ἀκοντίζων δρυόεν βέλος; ἀλλὰ μαχητὴν </l>
<l n="183">σφιγγόμενον βαρύδεσμον ἀνάλκιδα τοῦτον ἐρύσσω </l>
<l n="184">θηλυμανῆ Διόνυσον, ὀπάονα Δηριαδῆος· <pb/> </l>
<l n="185">οὗτος ὁ θῆλυν ἔχων ἁπαλὸν χρόα, πάντας ἐάσσας </l>
<l n="186">Ἰνδοὺς τοσσατίους ἑνὶ μάρναο μοῦνον Ὀρόντῃ. </l>
<l n="187">ἡδὺς ὁ δινεύων κεχαλασμένα βόστρυχα χαίτης, </l>
<l n="188">ἡδὺς ὁ Βασσαρίδων ἐρόεις πρόμος· ἀλλὰ καὶ αὐταὶ </l>
<l n="189">κάλλεϊ τοξεύουσι καὶ οὐ βελέεσσι γυναῖκες. </l>
<l n="190">σὰς προπόλους Ἰνδοῖσι γυναιμανέεσσι συνάψω </l>
<l n="191">ἑλκομένας ἐπὶ λέκτρα δορικτήτων ὑμεναίων.“ </l>
<l n="192" rend="indent(1)">ὣς εἰπὼν προμάχοισιν ἐπέδραμε θερμὸς Ὀρόντης, </l>
<l n="193">Ἄρεος ἀμώων διφυὲς θέρος· οὐδέ τις ἔτλη </l>
<l n="194">τοσσατίου προμάχοιο μένειν ἀντίξοον ὁρμήν, </l>
<l n="195">οὐ θρασὺς Εὐρυμέδων πυρόεις, οὐ σύγγονος Ἄλκων· </l>
<l n="196">φεῦγε δ' ἄρ' Ἀστραῖος, Σατύρων πρόμος, οὐδέ τις αὐτῶν </l>
<l n="197">Σιληνῶν παρέμιμνεν· ἀελλήεντι δὲ ταρσῷ </l>
<l n="198">γαμβρὸς ἐριπτοίητος ἐμαίνετο Δηριαδῆος </l>
<l n="199">ἀντία Κενταύρων ἀνεμώδεα λᾶαν ἀείρων, </l>
<l n="200">καὶ τύχεν Ὑλαίοιο· δασυστέρνου δὲ νομῆος </l>
<l n="201">ἔθλασεν ἄκρα μέτωπα βαλὼν μυλοειδέι πέτρῳ, </l>
<l n="202">καὶ σκέπας ἐστυφέλιξε χαραδρήεντι βελέμνῳ, </l>
<l n="203">ψευδαλέον μίμημα τετυγμένον ἠθάδι γύψῳ, </l>
<l n="204">ἀντίτυπον πήληκος ἀληθέος ἕρκος ὀπωπῆς· <pb/> </l>
<l n="205">καὶ τὸ μὲν ἐν χθονὶ πῖπτε πολυσχιδές, αἴθοπι τέφρῃ </l>
<l n="206">εἴκελον, ἀργυφέη δὲ πέλεν κόνις· αὐτὰρ ὁ κάμνων </l>
<l n="207">ἔγχεϊ πετρήεντι πέδον πήχυνεν ἀγοστῷ. </l>
<l n="208">Κενταύρου δ' ἑτέροιο δι' εὐκεράοιο καρήνου </l>
<l n="209">ἀμφιτόμῳ βουπλῆγι τυχὼν λασίοιο μετώπου </l>
<l n="210">ταυρείην ἐπίκυρτον ἀπηλοίησε κεραίην· </l>
<l n="211">καὶ πολὺς εἰς χθόνα πῖπτεν, ἐπισκαίρων δὲ καρήνῳ </l>
<l n="212">ἡμιθανὴς κεκύλιστο, καὶ οὔασι τύπτε κονίην· </l>
<l n="213">καὶ δέμας ὀρθώσας πυμάτῳ βακχεύετο ταρσῷ, </l>
<l n="214">εἱλιπόδην ἀγέλαστον ἔχων ὀρχηθμὸν ὀλέθρου· </l>
<l n="215">καὶ κτύπον ἐσμαράγησε πέλωρ, ἅτε ταῦρος ἰάλλων </l>
<l n="216">τρηχαλέον μύκημα σεσηρότος ἀνθερεῶνος, </l>
<l n="217">κρᾶτα τυπείς. Ἑλίκην δὲ βαλὼν ἄστοργος Ἐρεμβεὺς </l>
<l n="218">στήθεϊ χαλκὸν ἔλασσε, καὶ ἄργυφον ἄντυγα μαζοῦ </l>
<l n="219">αἵματι φοινίσσοντι κατέγραφε κυανέη χείρ· </l>
<l n="220">τὴν δὲ κονιομένην ἑτέρῃ ξύνωσαν ἀνίῃ </l>
<l n="221">πέπλον ἀναστείλαντες ἀκοντιστῆρες ἀῆται· </l>
<l n="222">καὶ χροὸς ἔβλυε λύθρον ἐπήρατον· αἰδομένη δὲ </l>
<l n="223">δεξιτερῇ συνάγειρεν ἑὸν φεύγοντα χιτῶνα, </l>
<l n="224">γυμνὰ φυλασσομένη χιονώδεος ὄργια μηροῦ. </l>
<l n="225" rend="indent(1)">καὶ θεὸς ἀθρήσας δηίων ἑτεραλκέα νίκην </l>
<l n="226">καὶ Σατύρους πτώσσοντας ἐπεσμαράγησε κυδοιμῷ, <pb/> </l>
<l n="227">ὡς στρατὸς ἐννεάχιλος ἐριγδούπων ἀπὸ λαιμῶν </l>
<l n="228">συμφερτοῖς στομάτεσσι χέων ἀντίκτυπον ἠχώ. </l>
<l n="229">καὶ Βρομίῳ ταχύγουνος ἐμάρνατο μοῦνος Ὀρόντης, </l>
<l n="230">θνητὸς ἐών, βροτέῃ δὲ θεὸν προκαλίζετο φωνῇ. </l>
<l n="231">ἄμφω δ' ἐς μόθον ἦλθον ὁμήλυδες, ὧν ὁ μὲν αὐτῶν </l>
<l n="232">ἔγχος ἔχων, ὁ δὲ θύρσον ἀκαχμένον. ἄκρα δὲ Βάκχου </l>
<l n="233">κρατὸς ἀνουτήτοιο βαλὼν ὑπέροπλος Ὀρόντης </l>
<l n="234">θηγαλέην Βρομίοιο μάτην ἤρασσε κεραίην· </l>
<l n="235">οὐ γὰρ ἄναξ Διόνυσος ἀδηλήτοιο καρήνου </l>
<l n="236">ταυροφυῆ τύπον εἶχε † Σεληναίοιο μετώπου </l>
<l n="237">τεμνόμενον βουπλῆγος ἀλοιητῆρι σιδήρῳ, </l>
<l n="238">ὡς κερόεις Ἀχελῷος ἀείδεται, οὗ ποτε κόψας </l>
<l n="239">Ἡρακλέης κέρας εἷλε γαμοστόλος· ἀλλὰ Λυαῖος </l>
<l n="240">οὐράνιον μίμημα βοώπιδος εἶχε Σελήνης, </l>
<l n="241">δαιμονίης ἄρρηκτον ἔχων βλάστημα κεραίης, </l>
<l n="242">ἀντιβίοις ἀτίνακτον· ὁ δὲ θρασὺς ἀντία Βάκχου </l>
<l n="243">ἠερίῃ βαρύδουπος ὁμοίιος Ἰνδὸς ἀέλλῃ </l>
<l n="244">δεύτερον ἠκόντιζεν, ἀνεγνάμφθη δέ οἱ αἰχμὴ </l>
<l n="245">νεβρίδος ἁψαμένη μολίβου τύπον. ἀντιπόρου δὲ </l>
<l n="246">πέμπων οἴνοπα θύρσον ἐπὶ πλατὺν ὦμον Ὀρόντου </l>
<l n="247">Βάκχος ἑκὼν ἀφάμαρτεν· ἐπεγγελόων δὲ Λυαίου <pb/> </l>
<l n="248">ἔγχεϊ κισσήεντι θεημάχος εἶπεν Ὀρόντης· </l>
<l n="249" rend="indent(1)">„οὗτος ὁ θῆλυν ὅμιλον ἐμαῖς στρατιῇσι κορύσσων, </l>
<l n="250">εἰ δύνασαι, πολέμιζε γυναικείῳ σέο θύρσῳ, </l>
<l n="251">εἰ δύνασαι, προμάχιζε· καὶ εἰ μερόπων φρένα τέρπεις </l>
<l n="252">πανδαμάτωρ, ἕνα μοῦνον ἀθελγέα θέλξον Ὀρόντην. </l>
<l n="253">ἵστασο δηριόων, καὶ γνώσεαι, οἷον ἀέξει </l>
<l n="254">ὄρχαμον ἀλκήεντα γέρων ἐμὸς Ἰνδὸς Ὑδάσπης. </l>
<l n="255">οὐ Φρυγίης γενόμην, ὅθεν ἄρσενές εἰσι γυναῖκες, </l>
<l n="256">ἄσπορον ἀμήσαντες ἀνυμφεύτου στάχυν ἥβης· </l>
<l n="257">οὐ θεράπων ἀσίδηρος ἀνάλκιδός εἰμι Λυαίου. </l>
<l n="258">φάρμακα σοὺς προμάχους οὐ ῥύσεται· ὑμετέρας δὲ </l>
<l n="259">θυιάδας ἀμφιπόλους ληίσσομαι, ἐκ δὲ κυδοιμοῦ </l>
<l n="260">Σιληνοὺς θεράποντας ἐμῷ βασιλῆι κομίσσω, </l>
<l n="261">σοὺς Σατύρους πτώσσοντας ἐμῷ δορὶ πάντας ὀλέσσω.“ </l>
<l n="262" rend="indent(1)">εἶπεν ὁμοκλήσας στρατιῆς πρόμος· εἰσαΐων δὲ </l>
<l n="263">Βάκχος ἄναξ κεχόλωτο, καὶ ἀμπελόεντι κορύμβῳ </l>
<l n="264">τύψε κατὰ στέρνου πεφιδημένος· οὐτιδανῷ δὲ </l>
<l n="265">ἄνθεϊ βοτρυόεντι τυπεὶς ἐσχίζετο θώρηξ· </l>
<l n="266">οὐδὲ καλυπτομένου χροὸς ἥψατο Βακχιὰς αἰχμή, </l>
<l n="267">οὐ δέμας ἄκρον ἄμυξε· σιδηρείου δὲ χιτῶνος </l>
<l n="268">ῥηγνυμένου βαρύδουπος ἐχάζετο γυμνὸς Ὀρόντης· </l>
<l n="269">Ἠῴην δ' ἐπὶ πέζαν ἑὰς ἐτίταινεν ὀπωπὰς </l>
<l n="270">ἀντιπόρῳ Φαέθοντι καὶ ὑστατίην φάτο φωνήν· </l>
<l n="271" rend="indent(1)">„Ἠέλιε, φλογεροῖο δι' ἅρματος αἰθέρα τέμνων, <pb/> </l>
<l n="272">γείτονα † καὶ κυθέην ὑπὲρ αὔλακα φέγγος ἰάλλων </l>
<l n="273">στῆσον ἐμοὶ σέο δίφρα, καὶ ἔννεπε Δηριαδῆι </l>
<l n="274">Ἰνδῶν δοῦλα γένεθλα καὶ αὐτοδάικτον Ὀρόντην </l>
<l n="275">καὶ θύρσους ὀλίγους ῥηξήνορας, εἰπὲ καὶ αὐτοῦ </l>
<l n="276">νίκην φαρμακόεσσαν ἀπειρομόθου Διονύσου, </l>
<l n="277">καὶ ῥόον οἰνωθέντα νοοσφαλέος ποταμοῖο· </l>
<l n="278">εἰπὲ δέ, πῶς ἀκάμαντα σιδηροφόρων στρατὸν Ἰνδῶν </l>
<l n="279">λεπταλέοις πετάλοισι διασχίζουσι γυναῖκες. </l>
<l n="280">εἰ δὲ τεῆς Κλυμένης μιμνήσκεαι εἰσέτι λέκτρων, </l>
<l n="281">ῥύεο Δηριαδῆα, τεῆς βλάστημα γενέθλης, </l>
<l n="282">Ἀστρίδος αἷμα φέροντα φατιζομένης σέο κούρης. </l>
<l n="283">οὐ πιθόμην Βρομίῳ θηλύφρονι· μάρτυρας ἕλκω </l>
<l n="284">ἠέλιον καὶ γαῖαν ἀτέρμονα καὶ θεὸν Ἰνδῶν, </l>
<l n="285">ἁγνὸν ὕδωρ. σὺ δὲ χαῖρε, καὶ ἵλαος ἔσσο κυδοιμῷ </l>
<l n="286">Ἰνδῶν μαρναμένων, καὶ ὀλωλότα θάψον Ὀρόντην.“ </l>
<l n="287" rend="indent(1)">ὣς εἰπὼν ξίφος εἷλκε, μέσῃ δ' ἐνὶ γαστέρι πήξας </l>
<l n="288">αὐτοφόνῳ βαρύποτμος ἐπεσκίρτησε σιδήρῳ· </l>
<l n="289">καὶ ποταμῷ κεκύλιστο καὶ οὔνομα δῶκεν Ὀρόντῃ. </l>
<l n="290" rend="indent(1)">καί μιν ἔτι πνείοντα καὶ ἀσπαίροντα δοκεύων </l>
<l n="291">Βάκχος ἄναξ ἀγόρευε χέων φιλοκέρτομον ἠχώ· </l>
<l n="292" rend="indent(1)">„κεῖσο νέκυς ξείνοισιν ἐν ὕδασιν· ὑμέτερον δὲ <pb/> </l>
<l n="293">Δηριάδην θνήσκοντα πατὴρ κρύψειεν Ὑδάσπης. </l>
<l n="294">ὑμέας ἀμφοτέρους ἑκυρὸν καὶ γαμβρὸν ὀλέσσω, </l>
<l n="295">ἀντὶ δορὸς φονίοιο καὶ εὐθήκτοιο μαχαίρης </l>
<l n="296">σείων εὔια θύρσα καὶ ἀμπελόεσσαν ἀκωκήν. </l>
<l n="297">ἀλλὰ δαφοινήεντι κατακτείνων σε σιδήρῳ </l>
<l n="298">οὐ πίες ἁβρὰ ῥέεθρα μελισταγέος ποταμοῖο· </l>
<l n="299">καὶ ποταμός σε κάλυψε, καὶ ἤμβροτες ἡδέος οἴνου. </l>
<l n="300">ἢν ἐθέλῃς, πίε μοῦνος ὅλον ῥόον· ἀλλὰ ῥεέθρων </l>
<l n="301">οὐ χατέεις ποταμοῖο πιὼν Ἀχερούσιον ὕδωρ </l>
<l n="302">λοίγιον· ἀνδροφόνῳ δὲ ῥόῳ καὶ χεύματι πικρῷ </l>
<l n="303">γαστέρα κυμαίνουσαν ἔχων ἐγκύμονα Μοίρης </l>
<l n="304">γεύεο Κωκυτοῖο, καί, ἢν ἐθέλῃς, πίε Λήθην, </l>
<l n="305">ἄρεος ὄφρα λάθοιο καὶ αἱμαλέοιο σιδήρου.“ </l>
<l n="306" rend="indent(1)">ἔννεπε κερτομέων διερὸν νέκυν. οἰδαλέος δὲ </l>
<l n="307">κύμασιν ἀσταθέεσσιν ἐσύρετο νεκρὸς Ὀρόντης· </l>
<l n="308">καὶ ψυχροῖς μελέεσσι διαπλώοντα ῥεέθρῳ </l>
<l n="309">ἄπνοον ἠρεύγοντο νέκυν ποταμηίδες ὄχθαι. </l>
<l n="310">τὸν μὲν ἐταρχύσαντο καὶ ἔστενον αἴλινα Νύμφαι, </l>
<l n="311">Νύμφαι Ἁμαδρυάδες, χρυσέης παρὰ πυθμένα Δάφνης </l>
<l n="312">ἀμφὶ ῥοὰς ποταμοῖο, καὶ ἔγραφον ὑψόθι τύμβου· </l>
<l n="313">’Βάκχον ἀτιμήσας στρατιῆς πρόμος ἐνθάδε κεῖται, </l>
<l n="314">αὐτοφόνῳ παλάμῃ δεδαϊγμένος Ἰνδὸς Ὀρόντης.’ <pb/> </l>
<l n="315" rend="indent(1)">οὐδὲ μόθου τέλος ἦεν ἀτερπέος· ἡμιτελὴς γὰρ </l>
<l n="316">ἦεν ἀγὼν καὶ δῆρις ἀνήνυτος· ὑψιφανὴς δὲ </l>
<l n="317">Ἰνδὸς ἄρης ἀλάλαζε· παλιννόστῳ δὲ κυδοιμῷ </l>
<l n="318">Λυδὸν ἐρευγομένη μανιώδεος ὄγκον ἀπειλῆς </l>
<l n="319">Βακχιὰς εἰς μόθον ἄλλον ἐκώμασε θυιὰς Ἐνυώ, </l>
<l n="320">δήιον ἀνδροφόνοισιν ἀκοντίζουσα κορύμβοις, </l>
<l n="321">ἄρεϊ βακχευθεῖσα· φιλοπτόρθου δὲ Λυαίου </l>
<l n="322">δυσμενέες δρυόεντι κατεκτείνοντο βελέμνῳ </l>
<l n="323">φοίνιον ἕλκος ἔχοντες· ἀθωρήκτοιο δὲ Βάκχης </l>
<l n="324">ἔγχεϊ βοτρυόεντι δαϊζομένοιο σιδήρου </l>
<l n="325">Ἰνδοὶ χαλκοχίτωνες ἐθάμβεον ὀξέι κισσῷ </l>
<l n="326">στήθεα γυμνωθέντα νεούτατα· ῥηίτεροι γὰρ </l>
<l n="327">ἀσκεπέων θώρηκος ὀιστεύοντο φορῆες. </l>
<l n="328">ἄλλων δ' ἄλλος ἔην φόνος ἄσπετος, ὧν ὑπὸ λύθρῳ </l>
<l n="329">σχιζόμενοι πετάλοισιν ἐφοινίσσοντο χιτῶνες </l>
<l n="330">μαρναμένων, ὅθι Ταῦρος· ἐκυκλώσαντο δὲ Βάκχαι </l>
<l n="331">ἀκλινέες στεφανηδὸν ὁμοζυγέων στίχας Ἰνδῶν. </l>
<l n="332">καὶ θρασὺς αὐλὸς ἔμελπε φόνου μέλος· ἐν δὲ κυδοιμοῖς </l>
<l n="333">Βάκχοι μὲν θεράποντες ἑλινοφόρου Διονύσου </l>
<l n="334">τυπτόμενοι πελέκεσσι καὶ ἀμφιτόμοισι μαχαίραις </l>
<l n="335">πάντες ἔσαν πυργηδὸν ἀπήμονες· αἰνόμοροι δὲ <pb/> </l>
<l n="336">δυσμενέες λεπτοῖσι κατεκτείνοντο πετήλοις· </l>
<l n="337">ἑξείης δ' ἐπέπηκτο τανυπτόρθοις ἐνὶ δένδροις </l>
<l n="338">Ἰνδῶν πυκνὰ βέλεμνα, καὶ ἔγχεϊ νύσσετο πεύκη </l>
<l n="339">τηλεπόρῳ, βέβλητο πίτυς, τοξεύετο δάφνη, </l>
<l n="340">Φοίβου δένδρον ἐοῦσα, καὶ αἰδομένοις ἐνὶ φύλλοις </l>
<l n="341">πεμπομένων ἐκάλυπτε τανυπτερύγων νέφος ἰῶν, </l>
<l n="342">μή μιν ἴδῃ βελέεσσιν ὀιστευθεῖσαν Ἀπόλλων. </l>
<l n="343">καὶ γυμνῇ παλάμῃ σακέων δίχα, νόσφι σιδήρου, </l>
<l n="344">Βάκχη ῥόπτρα τίνασσε, καὶ ἤριπεν ἀσπιδιώτης· </l>
<l n="345">τύμπανα δ' ἐσμαράγησε, καὶ ὠρχήσαντο μαχηταί· </l>
<l n="346">κύμβαλα δ' ἐκροτάλιζε, καὶ αὐχένα κάμψε Λυαίῳ </l>
<l n="347">Ἰνδὸς ἀνὴρ ἱκέτης. ὀλίγῳ δ' ἐνὶ δέρματι νεβρῶν </l>
<l n="348">ἀρραγέες γλωχῖνες ἐδοχμώθησαν ἀκόντων· </l>
<l n="349">χαλκοβαρὴς δ' ἄγναμπτος ἐτέμνετο φυλλάδι πήληξ. </l>
<l n="350">καί τις ἀρειμανέων Σατύρων πρόμος ἀνέρα βάλλων </l>
<l n="351">εὔια ῥῖπτε πέτηλα, νεουτήτου δὲ φορῆος </l>
<l n="352">χάλκεος ἀμπελόεντι χιτὼν ἐσχίζετο κισσῷ. </l>
<l n="353">ἀθρήσας δὲ τάλαντα μάχης ἑτεραλκέι ῥιπῇ </l>
<l n="354">νίκην Ἰνδοφόνοιο προθεσπίζοντα Λυαίου </l>
<l n="355">Ἀστράεις ἀκίχητος ἐχάζετο, πότμον ἀλύξας, </l>
<l n="356">ἐγχείην τανύφυλλον ὑποπτήσσων Διονύσου. </l>
<l n="357" rend="indent(1)">τόφρα δ' Ἀρισταῖος φυσίζοα φάρμακα πάσσων </l>
<l n="358">Βασσαρίδων ὅλον ἕλκος ἀκέσσατο Φοιβάδι τέχνῃ, <pb/> </l>
<l n="359">τῆς μὲν ἐπὶ πληγῇσι βαλὼν Κενταυρίδα ποίην, </l>
<l n="360">τῆς δὲ βαρυνομένης φονίην ἐκάθηρεν ἐέρσην </l>
<l n="361">αἷμα περιθλίβων· κινυρὴν δ' ἰήσατο Βάκχην </l>
<l n="362">συντρίψας βοτάνας πολυειδέας ἕλκεσι κούρης </l>
<l n="363">ἢ ποδὸς ἢ παλάμης ἢ στήθεος ἢ κενεῶνος. </l>
<l n="364">ἄλλου δὲ προμάχου φονίῳ βληθέντος ὀιστῷ </l>
<l n="365">εἷλκε θοὴν γλωχῖνα, καὶ ἕλκεα χειρὶ πιέζων </l>
<l n="366">αἱμαλέην κατὰ βαιὸν ἀνηκόντιζεν ἐέρσην· </l>
<l n="367">ἄλλῳ χεῖρα πέλασσε, καὶ ἕλκεος ἄκρα χαράξας </l>
<l n="368">ἰῷ φαρμακόεντι σεσηπότα τάμνε μαχαίρῃ, </l>
<l n="369">ἀκροτάτῃ παλάμῃ πεφιδημένα δάκτυλα βάλλων· </l>
<l n="370">καὶ χλοερῷ συνέμιξε βιαρκέος ἄνθεϊ γαίης </l>
<l n="371">δαιδαλέας ὠδῖνας ἀλεξικάκοιο μελίσσης, </l>
<l n="372">χειρὶ περιρραίνων ὀδυνήφατον ἰκμάδα Βάκχου· </l>
<l n="373">ἄλλους δ' οὐταμένους ἰήσατο Φοιβάδι φωνῇ, </l>
<l n="374">φρικτὸν ὑποτρύζων πολυώνυμον ὕμνον ἀοιδῆς, </l>
<l n="377">πατρῴης νοέων ζωαρκέος ὄργια τέχνης. </l>
<l n="375" rend="indent(1)">ὣς ὁ μὲν αἰόλον ἕλκος ἀκέσσατο. μαρναμένων δὲ </l>
<l n="376">ἤδη βαρβαρόφωνος † ἐπαύσατο Ἰνδὶς ἐνυώ. </l>
<l n="378">καὶ πολέας ζώγρησαν ἀπὸ πτολέμοιο μαχητὰς </l>
<l n="379">Βασσαρίδες· πολλοὶ δὲ λελοιπότες οὔρεα Ταύρου <pb/> </l>
<l n="380">δυσμενέες νόστησαν ἐς Ἰνδῷον κλίμα γαίης </l>
<l n="381">ἐλπίσιν ἀπρήκτοισιν ἐς οἰκία Δηριαδῆος, </l>
<l n="382">ἀμφιλαφεῖς ἐλατῆρες ἀμετροβίων ἐλεφάντων. </l>
<l n="383">καὶ Σατύρους μετὰ δῆριν ἐποίνιον εἰς χορὸν ἕλκων </l>
<l n="384">Πὰν νόμιος κελάδησε, χέων ἐπινίκιον ἠχώ. </l>
<l n="385" rend="indent(1)">καὶ Βλέμυς οὐλοκάρηνος, Ἐρυθραίων πρόμος Ἰνδῶν, </l>
<l n="386">ἱκεσίης κούφιζεν ἀναίμονα θαλλὸν ἐλαίης, </l>
<l n="387">Ἰνδοφόνῳ γόνυ δοῦλον ὑποκλίνων Διονύσῳ. </l>
<l n="388">καὶ θεός, ἀθρήσας κυρτούμενον ἀνέρα γαίῃ, </l>
<l n="389">χειρὶ λαβὼν ὤρθωσε, πολυγλώσσῳ δ' ἅμα λαῷ </l>
<l n="390">κυανέων πόμπευεν Ἐρυθραίων ἑκὰς Ἰνδῶν, </l>
<l n="391">κοιρανίην στυγέοντα καὶ ἤθεα Δηριαδῆος, </l>
<l n="392">Ἀρραβίης ἐπὶ πέζαν, ὅπῃ παρὰ γείτονι πόντῳ </l>
<l n="393">ὄλβιον οὖδας ἔναιε καὶ οὔνομα δῶκε πολίταις· </l>
<l n="394">καὶ Βλέμυς ὠκὺς ἵκανεν ἐς ἑπταπόρου στόμα Νείλου, </l>
<l n="395">ἐσσόμενος σκηπτοῦχος ὁμόχροος Αἰθιοπήων· </l>
<l n="396">καί μιν ἀειθερέος Μερόης ὑπεδέξατο πυθμήν, </l>
<l n="397">ὀψιγόνοις Βλεμύεσσι προώνυμον ἡγεμονῆα. <pb/> </l>
</div>
<div type="Book" n="18">
<l n="t1"><label type="head">ΔΙΟΝΥΣΙΑΚΩΝ ΟΚΤΩΚΑΙΔΕΚΑΤΟΝ.</label> </l>
<l n="1" rend="indent(1)">Ἤδη δὲ πτερόεσσα πολύστομος ἵπτατο Φήμη </l>
<l n="2">Ἀσσυρίης στίχα πᾶσαν ὑποτροχόωσα πολήων, </l>
<l n="3">οὔνομα κηρύσσουσα κορυμβοφόρου Διονύσου </l>
<l n="4">καὶ θρασὺν Ἰνδὸν ἄρηα καὶ ἀγλαόβοτρυν ὀπώρην. </l>
<l n="5" rend="indent(1)">καὶ Στάφυλος Σατύρων στρατιὴν ἀσίδηρον ἀκούων </l>
<l n="6">ὄργιά τ' ἀμπελόεντα καὶ εὔια θύσθλα Λυαίου </l>
<l n="7">Βάκχον ἰδεῖν μενέαινε· καὶ υἱέα Βότρυν ἐπείγων </l>
<l n="8">κοίρανος Ἀσσυρίων ἀνεμώδεος ὑψόθι δίφρου </l>
<l n="9">ἤντετο βοτρυόεντι παρερχομένῳ Διονύσῳ. </l>
<l n="10">τὸν μὲν ἰδὼν ἐπιόντα καὶ ἀργυρόκυκλον ἀπήνην </l>
<l n="11">πορδαλίων τε λέπαδνα καὶ ἡνία φαιδρὰ λεόντων </l>
<l n="12">Βότρυς ἀκερσικόμης ἀνεσείρασεν ἅρμα τοκῆος· </l>
<l n="13">καὶ Στάφυλος σκηπτοῦχος ἑοῦ κατεπήλατο δίφρου </l>
<l n="14">πορδαλίων στατὸν ἴχνος ὀπιπεύων Διονύσου· </l>
<l n="15">καὶ ποδὸς ὀκλάζοντος ἐπὶ χθονὸς ἴχνος ἐρείδων, </l>
<l n="16">θαλλὸν ἐλαιήεντα θεουδέι χειρὶ τιταίνων ... <pb/> </l>
<l n="17">καὶ φιλίῳ Διόνυσον ἄναξ μειλίσσετο μύθῳ· </l>
<l n="18" rend="indent(1)">„πρὸς Διὸς ἱκεσίοιο, τεοῦ, Διόνυσε, τοκῆος, </l>
<l n="19">πρὸς Σεμέλης θεόπαιδος, ἐμὸν μὴ δῶμα παρέλθῃς. </l>
<l n="20">ἔκλυον, ὡς ὑπέδεκτο τεὸν γενετῆρα Λυκάων, </l>
<l n="21">αὐτὸν ὁμοῦ μακάρεσσι, καὶ υἱέα χειρὶ δαΐξας </l>
<l n="22">Νύκτιμον ἀγνώσσοντι τεῷ παρέβαλλε τοκῆι, </l>
<l n="23">καὶ Διὶ παμμεδέοντι μιῆς ἔψαυσε τραπέζης, </l>
<l n="24">Ἀρκαδίης παρὰ πέζαν· ὑπὲρ Σιπύλου δὲ καρήνων </l>
<l n="25">Τάνταλος, ὡς ἐνέπουσι, τεὸν ξείνισσε τοκῆα, </l>
<l n="26">δαιτρεύσας δ' ἑὸν υἷα θεοῖς παρέθηκεν ἐδωδήν· </l>
<l n="27">καὶ Πέλοπος πλατὺν ὦμον, ὅσον θοινήσατο Δηώ, </l>
<l n="28">μορφώσας ἐλέφαντι, νόθῳ τεχνήμονι κόσμῳ, </l>
<l n="29">υἱέα δαιτρευθέντα πάλιν ζώγρησε Κρονίων, </l>
<l n="30">ἔμπαλιν ἀλλήλοις μεμερισμένα γυῖα συνάπτων. </l>
<l n="31">ἀλλὰ τί σοι, Διόνυσε, Λυκάονα παιδοφονῆα </l>
<l n="32">ξεινοδόκον μακάρων, καὶ Τάνταλον ἠεροφοίτην </l>
<l n="33">νεκταρέων ὀνόμηνα δολόφρονα φῶρα κυπέλλων, </l>
<l n="34">δήιον ἀμβροσίης καὶ νέκταρος ἄνδρα πιφαύσκων; </l>
<l n="35">Ζῆνα καὶ Ἀπόλλωνα μιῇ ξείνισσε &lt;τραπέζῃ&gt; </l>
<l n="35a">................................ Μακελλώ· <pb/> </l>
<l n="36">καὶ Φλεγύας ὅτε πάντας ἀνερρίζωσε θαλάσσης </l>
<l n="37">νῆσον ὅλην τριόδοντι διαρρήξας Ἐνοσίχθων, </l>
<l n="38">ἀμφοτέρας ἐφύλαξε καὶ οὐ πρήνιξε τριαίνῃ. </l>
<l n="39">καὶ σύ, φέρων μίμημα τεοῦ ξενίοιο τοκῆος, </l>
<l n="40">ἐς μίαν ἠριγένειαν ἐμῶν ἐπίβηθι μελάθρων· </l>
<l n="41">δὸς χάριν ἀμφοτέροις, καὶ Βότρυϊ καὶ γενετῆρι.“ </l>
<l n="42" rend="indent(1)">ὣς εἰπὼν παρέπεισεν· ἑῷ δ' ἐποχήσατο δίφρῳ, </l>
<l n="43">ὀλβίζων ἑὸν οἶκον, ἐφεσπομένου Διονύσου· </l>
<l n="44">καὶ θρασὺς ἱππείην ἀνεκούφισε Βότρυς ἱμάσθλην, </l>
<l n="45">Ταυρείην δ' ἑλικηδὸν ἐρημάδα πέζαν ὁδεύων </l>
<l n="46">ἤλασε πάτριον ἅρμα, καὶ ἡγεμόνευε Λυαίῳ </l>
<l n="47">Ἀσσυρίην ἐπὶ γαῖαν· ἐπαυχενίοις δὲ λεπάδνοις </l>
<l n="48">χρύσεα Μυγδονίοιο δεδεγμένος ἡνία δίφρου </l>
<l n="49">ἡνίοχος Βρομίοιο Μάρων, ἀκόρητος ἱμάσθλης, </l>
<l n="50">θηρονόμου μάστιγος ἀφειδέα ῥοῖζον ἰάλλων, </l>
<l n="51">πορδαλίων ἤλαυνεν ἀελλήεσσαν ἀπήνην· </l>
<l n="52">καὶ Σάτυροι προθέοντες ἀνεκρούσαντο χορείην, </l>
<l n="53">ἀμφιπερισκαίροντες ὀρίδρομον ἅρμα Λυαίου· </l>
<l n="54">πολλὴ δ' ἔνθα καὶ ἔνθα φιλάνθεμος ἔτρεχε Βάκχη </l>
<l n="55">δύσβατον οἶμον ἔχουσα βατῷ ποδί, καὶ πτύχα πέτρης </l>
<l n="56">στεινὴν κλιμακόεσσαν ἐμέτρεεν ὠκέι ταρσῷ, <pb/> </l>
<l n="57">καὶ παλάμῃ κροτάλιζε καὶ εὐρύθμοισι πεδίλοις, </l>
<l n="58">μόχθον ὑποκλέπτουσα βαθυκρήμνοιο κελεύθου, </l>
<l n="59">οἰστρομανής· καὶ Πᾶνες ἐθήμονος ὑψόθι πέτρης </l>
<l n="60">ποσσὶν ἐυκνήμισιν ἐπωρχήσαντο κολώνῃ, </l>
<l n="61">ἀστιβέος πρηῶνα διαστείχοντες ἐρίπνης. </l>
<l n="62" rend="indent(1)">ἀλλ' ὅτε νισομένοισι φάνη βασιλήιος αὐλὴ </l>
<l n="63">τηλεφανὴς στίλβουσα λίθων ἑτερόχροϊ κόσμῳ, </l>
<l n="64">εὐχαίτης τότε Βότρυς ὄχον πατρῷον ἐρύξας </l>
<l n="65">εἰς δόμον ὠκυπέδιλος ἔβη, προκέλευθος ὁδίτης, </l>
<l n="66">ἐντύνων ἅμα πάντα, φιλοστόργῳ δὲ μενοινῇ </l>
<l n="68">ὥπλισε πιαλέης ἑτερότροπα δεῖπνα τραπέζης. </l>
<l n="67" rend="indent(1)">ὄφρα μὲν εἰσέτι Βότρυς ἐκόσμεε δαῖτα Λυαίῳ, </l>
<l n="69">τόφρα δὲ ποικιλόδωρος ἄναξ ἐπεδείκνυε Βάκχῳ </l>
<l n="70">κάλλεα τεχνήεντα λιθοστρώτοιο μελάθρου, </l>
<l n="71">τῶν ἄπο μαρμαρέη πολυδαίδαλος ἔρρεεν αἴγλη, </l>
<l n="72">σύγχροος ἠελίοιο καὶ ἀντιτύποιο σελήνης· </l>
<l n="73">τοῖχοι δ' ἀργυρέοισιν ἐλευκαίνοντο μετάλλοις, </l>
<l n="74">καὶ μερόπων σπινθῆρας ἐπαστράπτουσα προσώπῳ </l>
<l n="75">λυχνὶς ἔην, λύχνοιο φερώνυμος· εἶχε καὶ αὐτὴν <pb/> </l>
<l n="76">οἶκος ἐρευθιόωντι κεκασμένος αἴθοπι πέτρῳ </l>
<l n="77">οἰνωπὴν ἀμέθυστον ἐρειδομένην ὑακίνθῳ· </l>
<l n="78">αὐγὴν δ' αἰθαλόεσσαν ἀπέπτυεν ὠχρὸς ἀχάτης, </l>
<l n="79">καὶ φολίδων στικτοῖσι τύποις ἀμάρυσσεν ὀφίτης· </l>
<l n="80">Ἀσσυρίη δὲ μάραγδος ἀνήρυγεν ἔγχλοον αἴγλην. </l>
<l n="81">κιονέῃ δὲ φάλαγγι περιστρωθέντα μελάθρων </l>
<l n="82">χρύσεα δουρατέης ἐρυθαίνετο νῶτα καλύπτρης </l>
<l n="83">ἀφνειοῖς ὀρόφοισι· πολυσχιδέων δὲ μετάλλων </l>
<l n="84">φαιδρὸν ἐυψήφιδι πέδον ποικίλλετο τέχνῃ· </l>
<l n="85">καὶ πυλεὼν περίμετρος ἐυγλύπτῳ τινὶ δούρῳ </l>
<l n="86">λεπτοφυῆ τύπον εἶχε νεοπρίστων ἐλεφάντων. </l>
<l n="87" rend="indent(1)">τοῖα γέρων σκηπτοῦχος ἐδείκνυε μάρτυρι Βάκχῳ· </l>
<l n="88">καὶ μόγις ἴχνος ἔκαμψεν ἔσω θεοδέγμονος αὐλῆς </l>
<l n="89">χειρὸς ἔχων Διόνυσον· ὁ δὲ βραδυπειθέι ταρσῷ </l>
<l n="90">πλαζομένην ἑλικηδὸν ἑὴν ἐτίταινεν ὀπωπήν· </l>
<l n="91">καὶ θεὸς ἀστερόεσσαν ἐθάμβεεν ἤνοπι κόσμῳ </l>
<l n="92">ξεινοδόκου βασιλῆος ἰδὼν χρυσήλατον αὐλήν. </l>
<l n="93" rend="indent(1)">ἀμφιπόλους δ' οἴστρησεν ἄναξ καὶ δμῶας ἐπείγων, </l>
<l n="94">ταύρων ζατρεφέων ἀγέλην καὶ πώεα μήλων </l>
<l n="95">δαιτρεύειν Σατύροισι βοοκραίρου Διονύσου. </l>
<l n="96">καὶ Σταφύλου σπεύδοντος ἔην ταχυεργὸς ἀπειλὴ <pb/> </l>
<l n="97">δμωσὶν ἀμοιβαίοισιν· ἐπερρώοντο δὲ πολλοὶ </l>
<l n="98">εἰλαπίνης δρηστῆρες· ἐδαιτρεύοντο δὲ ταῦροι </l>
<l n="99">καὶ νομάδων ὀίων λιπαραὶ στίχες. ἦν δὲ χορείη· </l>
<l n="100">καὶ δόμον εὐφόρμιγγα θυώδεες ἔπνεον αὖραι, </l>
<l n="101">εὐόδμου δὲ πόληος ἀνεκνίσωσαν ἀγυιάς· </l>
<l n="102">ἀμφιλαφεῖς δ' ἐμέθυσσαν ὅλον δόμον ἰκμάδες οἴνου. </l>
<l n="103">κύμβαλα δ' ἐπλατάγησε, παρ' εὐκελάδῳ δὲ τραπέζῃ </l>
<l n="104">Πανιάδες σύριγγες ἐβόμβεον, ἔβρεμον αὐλοὶ </l>
<l n="105">συμπλεκέες, καὶ κύκλος ἐριγδούποιο βοείης </l>
<l n="106">διχθαδίοις πατάγοισιν ἐπεσμαράγησε μελάθρῳ, </l>
<l n="107">καὶ κτύπος ἦν κροτάλων ἐπιδόρπιος. ἐν δ' ἄρα μέσσῳ </l>
<l n="108">οἰνοβαρὴς τρομεροῖο φέρων ποδὸς ἄστατον ὁρμὴν </l>
<l n="109">ἤιεν ἔνθα καὶ ἔνθα Μάρων, δεδονημένος οἴστρῳ, </l>
<l n="110">ὄρθιον ἐκ δαπέδοιο παλίσσυτον ἴχνος ἑλίσσων, </l>
<l n="111">χεῖρας ἑὰς διδύμων Σατύρων ὑπὲρ ὦμον ἐρείσας </l>
<l n="112">μεσσοφανής· ἑτέρου δὲ ποδὸς κουφίζετο παλμῷ </l>
<l n="113">ἀλλοτρίῳ, ξανθωπὸν ἔχων χρόα, μεσσόθι πέμπων </l>
<l n="114">πορφυρέας ἀκτῖνας ὅλῳ στίλβοντι προσώπῳ, </l>
<l n="115">ἀντίτυπον μίμημα Σεληναίῃσι κεραίαις, </l>
<l n="116">λαιῇ μὲν νεόδαρτον ἐθήμονος ἔγκυον οἴνου </l>
<l n="117">αὐχενίῳ ζωστῆρι περίπλοκον ἀσκὸν ἀείρων, </l>
<l n="118">δεξιτερῇ δὲ κύπελλον· ἐκυκλώσαντο δὲ Βάκχαι </l>
<l n="119">γηραλέον σκαίροντα ποδῶν ἑτεραλκέι ταρσῷ, </l>
<l n="120">οἷα πεσεῖν μέλλοντα τινασσομένοιο καρήνου, </l>
<l n="121">οὔ ποτε πεπτηῶτα. μεθυσφαλέες δὲ καὶ αὐτοὶ <pb/> </l>
<l n="122">ἀμφίπολοι καὶ δμῶες ἐβακχεύοντο χορείῃ, </l>
<l n="123">γευσάμενοι πρώτιστον ἀήθεος ἡδέος οἴνου. </l>
<l n="124" rend="indent(1)">καὶ Σταφύλου βασιλῆος ἀριστώδινα γυναῖκα </l>
<l n="125">Βακχιὰς ἀμπελόεσσα Μέθην ἐμέθυσσεν ἐέρση· </l>
<l n="126">ἡ δὲ καρηβαρέουσα πιεῖν πάλιν ᾔτεε Βάκχας, </l>
<l n="127">οἰνοδόκον κρητῆρα περισκαίρουσα Λυαίου· </l>
<l n="128">καὶ κεφαλὴν ἐλέλιζε μετήλυδα δίζυγι παλμῷ, </l>
<l n="129">ὤμῳ ἐπικλίνουσα κόμην ἑτεραλκέι ῥιπῇ </l>
<l n="130">ἄστατος, ἔνθα καὶ ἔνθα παλίντροπος· ἀμφὶ δὲ γαίῃ </l>
<l n="131">πυκνὰ πεσεῖν μέλλουσαν ὀλισθηροῖσι πεδίλοις </l>
<l n="132">θυιάδα χερσὶ λαβοῦσα Μέθην ὠρθώσατο Βάκχη. </l>
<l n="133">καὶ Στάφυλος μεμέθυστο· φιλακρήτῳ δὲ κυπέλλῳ </l>
<l n="134">Βότρυος οἰνωθέντος ἐφοινίσσοντο παρειαί· </l>
<l n="135">καὶ πάις ἀρτιγένειος ἅμα Σταφύλῳ γενετῆρι </l>
<l n="136">ἀπλεκέας πλοκαμῖδας ἀήθεϊ δήσατο κισσῷ </l>
<l n="137">μιτρώσας στεφανηδόν· ἐπ' ἴχνεϊ δ' ἴχνος ἀμείβων </l>
<l n="138">ποσσὶν ὁμοζήλοισιν ἕλιξ ὠρχήσατο Βότρυς, </l>
<l n="139">δεξιὸν ἐκ λαιοῖο μετήλυδα ταρσὸν ἑλίσσων· </l>
<l n="140">καὶ Στάφυλος σκίρτησε ποδῶν βητάρμονι παλμῷ, </l>
<l n="141">καμπύλον ἴχνος ἄγων τροχαλῷ κυκλούμενον ὁλκῷ, </l>
<l n="142">Βότρυος ὀρχηστῆρος ἐπ' αὐχένι πῆχυν ἐρείσας· </l>
<l n="143">καὶ ποτὸν εὐφήμησε χοροπλεκέος Διονύσου </l>
<l n="144">ἄστατος, ἔνθα καὶ ἔνθα καθειμένα βόστρυχα σείων </l>
<l n="145">ὤμῳ ἐπαΐσσοντα· Μέθη δ' ἐχόρευε καὶ αὐτή, <pb/> </l>
<l n="146">πῆχυν ἐπικλίνουσα καὶ υἱέι καὶ παρακοίτῃ, </l>
<l n="147">μεσσατίη Σταφύλου καὶ Βότρυος· ἦν δὲ νοῆσαι </l>
<l n="148">τερπωλὴν τριέλικτον ὁμοπλέκτοιο χορείης. </l>
<l n="149">καὶ Πίθος ὠμογέρων, πολιὴν ἀνέμοισι τινάσσων, </l>
<l n="150">χεύματος ἡδυπότοιο βεβυσμένος ἄχρις ὀδόντων </l>
<l n="151">οἰνοβαρὴς ἐχόρευε, μεθυσφαλὲς ἴχνος ἑλίσσων· </l>
<l n="152">καὶ γλυκεραῖς λιβάδεσσιν ἐρευγομένων ἀπὸ λαιμῶν </l>
<l n="153">ξανθὴν ἀφριόωσαν ἑὴν λεύκαινεν ὑπήνην. </l>
<l n="154" rend="indent(1)">καὶ πίον εἰς ὅλον ἦμαρ· ἀφυσσομένων δὲ κυπέλλων </l>
<l n="155">ἑσπερίη χθόνα πᾶσαν ὑπόσκιος ἔσκεπεν ὄρφνη </l>
<l n="156">ἀκροκελαινιόωσα, καὶ αἰόλα φέγγεϊ λεπτῷ </l>
<l n="157">ἄστρα καταυγάζων ἐμελαίνετο δίχροος ἀήρ, </l>
<l n="158">δυομένου Φαέθοντος ὑπὸ σκιοειδέι κώνῳ, </l>
<l n="159">βαιὸν ὀπισθοκέλευθον ἔχων ἔτι λείψανον Ἠοῦς· </l>
<l n="160">καὶ ζόφον ἐχλαίνωσεν ἑῷ χροῒ σιγαλέη Νὺξ </l>
<l n="161">οὐρανὸν ἀστερόεντι διαγράψασα χιτῶνι. </l>
<l n="162">οἱ δὲ μετὰ κρητῆρα μέθης, μετὰ δεῖπνα τραπέζης </l>
<l n="163">Βότρυς ὁμοῦ γενετῆρι καὶ οἰνοχύτῳ Διονύσῳ </l>
<l n="164">κεκριμένοι στοιχηδὸν ἐυστρώτων ἐπὶ λέκτρων </l>
<l n="165">ὕπνου δῶρον ἕλοντο καὶ ὡμίλησαν ὀνείροις. </l>
<l n="166" rend="indent(1)">ἀλλ' ὅτε δὴ ῥοδέοις ἀμαρύγμασιν ἄγγελος Ἠοῦς </l>
<l n="167">ἀκροφαὴς ἐχάραξε λιπόσκιον ὄρθρος ὀμίχλην, </l>
<l n="168">εὐχαίτης τότε Βάκχος ἑώιος ἄνθορεν εὐνῆς, </l>
<l n="169">ἐλπίδι νικαίῃ δεδονημένος· ἐννύχιος γὰρ </l>
<l n="170">Ἰνδῴην ἐδάιζε γονὴν κισσώδεϊ θύρσῳ, <pb/> </l>
<l n="171">ὑπναλέης μεθέπων ἀπατήλιον εἰκόνα χάρμης. </l>
<l n="172">καὶ κτύπον εἰσαΐων Σατύρων καὶ δοῦπον ἀκόντων </l>
<l n="173">φλοῖσβον ὀνειρείης ἀπεσείσατο δηιοτῆτος, </l>
<l n="174">ὕπνον ἀποσκεδάσας πολεμήιον· εἶχε δὲ θυμῷ </l>
<l n="175">μαντιπόλου φόβον ἄλλον ἀπειλητῆρος ὀνείρου· </l>
<l n="176">μιμηλῆς γὰρ ὄπωπε μάχης ἴνδαλμα Λυκούργου </l>
<l n="177">ἐσσομένων προκέλευθον, ὅτι θρασὺς ἔνδοθι λόχμης </l>
<l n="178">δύσμαχος ἐκ σκοπέλοιο λέων λυσσώδεϊ λαιμῷ </l>
<l n="179">Βάκχον ἔτι σκαίροντα καὶ οὐ ψαύοντα σιδήρου </l>
<l n="180">εἰς φόβον ἐπτοίησε, καὶ ἤλασεν ἄχρι θαλάσσης </l>
<l n="181">κρυπτόμενον πελάγεσσι, πεφυζότα θηρὸς ἀπειλήν· </l>
<l n="182">καὶ φόβον ἄλλον ὄπωπε, λέων θρασὺς ὅττι γυναῖκας </l>
<l n="183">θυρσοφόρους ἐδίωκε, κεχηνότος ἀνθερεῶνος, </l>
<l n="184">αἱμάσσων ὀνύχεσσι, χαρασσομένων δὲ γυναικῶν </l>
<l n="185">μύστιδος ἐκ παλάμης ἐκυλίνδετο θύσθλα κονίῃ, </l>
<l n="186">κύμβαλα δ' ἐν χθονὶ κεῖτο· μεταστρεφθεῖσα δὲ Βάκχη </l>
<l n="187">δεσμὰ λεοντείοισιν ἐπεσφήκωσε γενείοις </l>
<l n="188">σειρὴν ἀμπελόεσσαν ἐπισφίγξασα καρήνῳ, </l>
<l n="189">ἀγχονίῳ δὲ λέοντος ἐπέπλεκεν αὐχένα δεσμῷ· </l>
<l n="190">θηρὶ δὲ θῆλυς ὅμιλος ἐπέδραμεν ἄλλος ἐπ' ἄλλῳ, </l>
<l n="191">καὶ βλοσυροὺς ἐχάραξε πόδας καὶ χεῖρας ἀκάνθαις· </l>
<l n="192">καὶ μόγις εἱλικόεντι περιζωσθέντα κορύμβῳ </l>
<l n="193">Ἄρτεμις ἐζώγρησεν· ἀπ' αἰθερίοιο δὲ κόλπου <pb/> </l>
<l n="194">ἀστεροπὴ πυρόεσσα καταΐξασα προσώπου </l>
<l n="195">θῆρα παλινδίνητον ἐθήκατο τυφλὸν ὁδίτην. </l>
<l n="196" rend="indent(1)">τοῖον ὄναρ Διόνυσος ἐσέδρακεν· ἐκ λεχέων δὲ </l>
<l n="197">ὀρθὸς ἐὼν ἔνδυνε φόνῳ πεπαλαγμένον Ἰνδῶν </l>
<l n="198">χάλκεον ἀστερόεντα κατὰ στέρνοιο χιτῶνα, </l>
<l n="199">καὶ σκολιῷ μίτρωσε κόμην ὀφιώδεϊ δεσμῷ, </l>
<l n="200">καὶ πόδας ἐσφήκωσεν ἐρευθιόωντι κοθόρνῳ, </l>
<l n="201">χειρὶ δὲ θύρσον ἄειρε, φιλάνθεμον ἔγχος ἐνυοῦς· </l>
<l n="202">καὶ Σάτυρον κίκλησκεν ὀπάονα. θεσπεσίην δὲ </l>
<l n="203">Βακχείων στομάτων ἀίων ἀντίκτυπον ἠχὼ </l>
<l n="204">κοίρανος ἔγρετο Βότρυς, ἑὸν δ' ἔνδυνε χιτῶνα· </l>
<l n="205">καὶ Πίθον ὑπνώοντα .... Μέθη δ' ὡς ἔκλυε φωνῆς, </l>
<l n="206">κρᾶτα μόγις κούφιζε, βαρυνομένου δὲ καρήνου </l>
<l n="207">ὀκναλέη πάλιν εὗδε· καὶ ὄρθριον εἰσέτι νύμφη </l>
<l n="208">μίμνεν ἀμεργομένη γλυκερώτερον ὕπνον ὀπωπαῖς, </l>
<l n="209">ὀψὲ δὲ λέκτρον ἔλειπεν ἑῷ βραδυπειθέι ταρσῷ. <pb/> </l>
<l n="210" rend="indent(1)">καὶ Στάφυλος φιλόβοτρυς ἐφωμάρτησε Λυαίῳ </l>
<l n="211">εἰς ὁδὸν ἐσσυμένῳ ξεινήια δῶρα τιταίνων, </l>
<l n="212">χρύσεον ἀμφιφορῆα σὺν ἀργυρέοισι κυπέλλοις, </l>
<l n="213">οἷς πάρος αἰὲν ἔπινεν ἀμελγομένων γλάγος αἰγῶν· </l>
<l n="214">καὶ πόρε ποικίλα πέπλα, τά περ παρὰ Τίγριδος ὕδωρ </l>
<l n="215">νήματι λεπταλέῳ τεχνήσατο Περσὶς Ἀράχνη. </l>
<l n="216">καὶ Βρομίῳ πολύδωρος ἄναξ ἐφθέγξατο φωνήν· </l>
<l n="217" rend="indent(1)">„μάρναό μοι, Διόνυσε, καὶ ἄξια ῥέζε τοκῆος· </l>
<l n="218">δεῖξον, ὅτι Κρονίδαο φέρεις γένος· ἀρτιθαλὴς γὰρ </l>
<l n="219">Γηγενέας Τιτῆνας ἀπεστυφέλιξεν Ὀλύμπου </l>
<l n="220">σὸς γενέτης ἔτι κοῦρος· ἐπείγεο καὶ σὺ κυδοιμῷ </l>
<l n="221">Γηγενέων ὑπέροπλον ἀιστῶσαι γένος Ἰνδῶν. </l>
<l n="222">μέμνημαί τινα μῦθον, ὃν ἡμετέρῳ γενετῆρι </l>
<l n="224">Ἀσσύριός ποτε Βῆλος, ἐμῆς πολιοῦχος ἀρούρης, </l>
<l n="223">πατροπάτωρ ἐμὸς εἶπεν, ἐγὼ δέ σοι αὐτὸς ἐνίψω· </l>
<l n="225">κουφίζων Κρόνος ὑγρὸς ἀμερσιγάμου γένυν ἅρπης, </l>
<l n="227">ᾗ ποτε μητρῴῃσιν ἐπεσσυμένοιο χαμεύναις </l>
<l n="228">τάμνεν ἀνυμφεύτων στάχυν ἄρσενα πατρὸς ἀρότρων, </l>
<l n="226">Τιτήνων προκέλευθος ἐμάρνατο σεῖο τοκῆι. </l>
<l n="229">καὶ Κρόνος εὐρυγένειος ἀνερρίπιζεν ἐνυὼ </l>
<l n="230">ἔγχεα παχνήεντα κατὰ Κρονίωνος ἰάλλων, </l>
<l n="231">ψυχρὸν ἀκοντίζων διερὸν βέλος· ὀξυτενεῖς δὲ <pb/> </l>
<l n="232">ἠερόθεν πέμποντο χαλαζήεντες ὀιστοί. </l>
<l n="233">καὶ πλέον Ἠελίοιο κορύσσετο πυρσοφόρος Ζεὺς </l>
<l n="234">θερμοτέρῳ σπινθῆρι λύων πετρούμενον ὕδωρ. </l>
<l n="235">ὠμοβόρους δὲ λέοντας ἐπὶ κλόνον Ἰνδὸν ἱμάσσων, </l>
<l n="236">μὴ τρομέοις ἐλέφαντας, ἐπεὶ τεὸς ὑψιμέδων Ζεὺς </l>
<l n="237">Κάμπην ὑψικάρηνον ἀπηλοίησε κεραυνῷ, </l>
<l n="238">ἧς σκολιὸν πολύμορφον ὅλον δέμας· ἀλλοφυεῖς γὰρ </l>
<l n="239">λοξὴν αὐτοέλικτον ἀνερρίπιζον ἐνυὼ </l>
<l n="240">χίλιοι ἑρπηστῆρες ἐχιδναίων ἀπὸ ταρσῶν </l>
<l n="241">ἰὸν ἐρευγομένων δολιχόσκιον· ἀμφὶ δὲ δειρὴν </l>
<l n="242">ἤνθεε πεντήκοντα καρήατα ποικίλα θηρῶν· </l>
<l n="243">καὶ τὰ μὲν ἐβρυχᾶτο λεοντείοισι καρήνοις </l>
<l n="244">Σφιγγὸς ἀσημάντοιο τύπῳ βλοσυροῖο προσώπου, </l>
<l n="245">ἄλλα δὲ καπρείων ἀνεκήκιεν ἀφρὸν ὀδόντων, </l>
<l n="246">συμφερτῇ δὲ φάλαγγι πολυσκυλάκων κεφαλάων </l>
<l n="247">Σκύλλης ἰσοτέλεστον ἔην μίμημα προσώπου· </l>
<l n="248">καὶ χροῒ μεσσατίῳ διφυὴς ἀνεφαίνετο νύμφη </l>
<l n="249">ἰοβόλοις κομόωσα δρακοντείοισι κορύμβοις· </l>
<l n="250">τῆς μὲν ἐπὶ στέρνοισιν ἐς ἀκροτάτην πτύχα μηρῶν <pb/> </l>
<l n="251">κητείαις φολίδεσσι νόθη τρηχύνετο μορφὴ </l>
<l n="252">ὑψιτενής· ὄνυχες δὲ πολυσπερέων παλαμάων </l>
<l n="253">λοξὸν ἐδοχμώσαντο τύπον γαμψώνυχος ἅρπης· </l>
<l n="254">ἐξ ὑπάτου δὲ τένοντος ἀμαιμακέτων διὰ νώτων </l>
<l n="255">σκορπίος αὐτοέλικτος ἐπήορος αὐχένι κούρης </l>
<l n="256">εἷρπε χαλαζήεντι τεθηγμένος ὀξέι κέντρῳ. </l>
<l n="257">τοίη ποικιλόμορφος ἕλιξ κουφίζετο Κάμπη, </l>
<l n="258">καὶ χθόνα δινεύουσα καὶ ἠέρα καὶ βυθὸν ἅλμης </l>
<l n="259">ἵπτατο κυανέων πτερύγων ἑτερόζυγι παλμῷ, </l>
<l n="260">λαίλαπας αἰθύσσουσα καὶ ὁπλίζουσα θυέλλας, </l>
<l n="261">Νύμφη Ταρταρίη μελανόπτερος· ἐκ βλεφάρων δὲ </l>
<l n="262">τηλεπόρους σπινθῆρας ἀνήρυγε φοιταλέη φλόξ. </l>
<l n="263">ἀλλὰ τόσην κτάνε θῆρα πατὴρ τεὸς αἰθέριος Ζεύς, </l>
<l n="264">καὶ Κρονίην νίκησεν ἐχιδνήεσσαν ἐνυώ. </l>
<l n="265">γίνεο καὶ σὺ τοκῆι πανείκελος, ὄφρα καὶ αὐτὸν </l>
<l n="266">Γηγενέων ὀλετῆρα μετὰ Κρονίδην σὲ καλέσσω, </l>
<l n="267">δήιον ἀμήσαντα χαμαιγενέων στάχυν Ἰνδῶν. </l>
<l n="268">σοὶ μόθος οὗτος ἔοικεν ὁμοίιος· ἀρχέγονον γὰρ </l>
<l n="269">σὸς γενέτης Κρονίοιο προασπιστῆρα κυδοιμοῦ </l>
<l n="270">ἠλιβάτοις μελέεσσι κεκασμένον υἱὸν ἀρούρης <pb/> </l>
<l n="271">Ἰνδὸν ἀνεπρήνιξεν, ὅθεν γένος ἔλλαχον Ἰνδοί· </l>
<l n="272">Ἰνδῷ σὸς γενέτης, σὺ δὲ μάρναο Δηριαδῆι. </l>
<l n="273">γίνεό μοι καὶ Ἄρηι πανείκελος, ὅττι καὶ αὐτὸς </l>
<l n="274">τηλίκον ἐπρήνιξε θεημάχον υἱὸν Ἐχίδνης, </l>
<l n="275">φρικτὸν ἀποπτύοντα δυσειδέος ἰὸν ἐέρσης, </l>
<l n="276">ὃς λάχε διπλόον εἶδος ὁμόζυγον, ἔνδοθι λόχμης </l>
<l n="277">μητρῴης δονέων ἑλικώδεα κύκλον ἀκάνθης· </l>
<l n="278">τὸν Κρόνος ... ἄπλετον εἶχε καταιχμάζοντα κεραυνοῦ, </l>
<l n="279">ἄρεα συρίζοντα ποδῶν ὀφιώδεϊ ταρσῷ, </l>
<l n="280">ὁππότε κουφίζων παλάμας ὑπὲρ ἄντυγα † μηροῦ </l>
<l n="281">Ζηνὶ τεῷ πολέμιζεν, ἐν ἠερίῃ δὲ κελεύθῳ </l>
<l n="282">στοιχάδας ὑψιλόφῳ νεφέλας ἔστησε καρήνῳ, </l>
<l n="283">καὶ σκολιαῖς ὄρνιθας ἐπιπλαγχθέντας ἐθείραις </l>
<l n="284">πολλάκι συμμάρψας πολυχανδέι δαίνυτο λαιμῷ· </l>
<l n="285">τοῦτον ἀριστεύοντα τεὸς κτάνε σύγγονος Ἄρης. </l>
<l n="286">Ἄρεος οὐ καλέω σε χερείονα· καὶ γὰρ ἐρίζοις </l>
<l n="287">πᾶσι Διὸς τεκέεσσιν, ἐπεὶ φονίῳ σέο θύρσῳ </l>
<l n="288">τόσσον ἀριστεύεις, ὅσον ἄορι μάρναται Ἄρης, </l>
<l n="289">καὶ τελέεις, ἅτε Φοῖβος, ἀέθλια. θηροφόνον δὲ </l>
<l n="290">υἱὸν ἐγὼ Διὸς ἄλλον ἐμῷ ξείνισσα μελάθρῳ· <pb/> </l>
<l n="291">χθιζὰ γὰρ εἰς ἐμὸν οἶκον ἐύπτερος ἤλυθε Περσεὺς </l>
<l n="292">γείτονα Κωρυκίοιο διαυγέα Κύδνον ἐάσσας, </l>
<l n="293">ὡς σύ, φίλος, καὶ ἔφασκεν ἐπώνυμον ὠκέι ταρσῷ </l>
<l n="294">ἀνδράσι πὰρ Κιλίκεσσι νεόκτιτον ἄστυ χαράξαι· </l>
<l n="295">ἀλλ' ὁ μὲν ἠέρταζεν ἀθηήτοιο Μεδούσης </l>
<l n="296">Γοργόνος ἄκρα κάρηνα, σὺ δ' οἴνοπα καρπὸν ἀείρεις, </l>
<l n="297">ἄγγελον εὐφροσύνης, βροτέης ἐπίληθον ἀνίης· </l>
<l n="298">Περσεὺς κῆτος ἔπεφνεν Ἐρυθραίῳ παρὰ πόντῳ, </l>
<l n="299">καὶ σὺ κατεπρήνιξας Ἐρυθραίων γένος Ἰνδῶν. </l>
<l n="300">κτεῖνε δὲ Δηριάδην, ὡς ἔκτανες Ἰνδὸν Ὀρόντην, </l>
<l n="301">κήτεος εἰναλίοιο κακώτερον· ἀχνυμένην μὲν </l>
<l n="302">Περσεὺς Ἀνδρομέδην, σὺ δὲ ῥύεο μείζονι νίκῃ </l>
<l n="303">πικρὰ βιαζομένην ἀδίκων ὑπὸ νεύμασιν Ἰνδῶν </l>
<l n="304">Παρθένον ἀστερόεσσαν, ὅπως ἕνα κῶμον ἀνάψω </l>
<l n="305">Γοργοφόνῳ Περσῆι καὶ Ἰνδοφόνῳ Διονύσῳ.“ </l>
<l n="306" rend="indent(1)">ὣς εἰπὼν παλίνορσος ἑῷ νόστησε μελάθρῳ </l>
<l n="307">ἁβρὸς ἄναξ, Βρομίου ξεινηδόκος· εἰσαΐων δὲ </l>
<l n="308">φθεγγομένου βασιλῆος ἐτέρπετο κέντορι μύθῳ </l>
<l n="309">θυρσομανὴς Διόνυσος, ἐβακχεύθη δὲ κυδοιμῷ </l>
<l n="310">οὔασι θελγομένοισι μόθον πατρῷον ἀκούων· </l>
<l n="311">καὶ Κρονίδην νείκεσσε, καὶ ἤθελε μείζονα νίκην <pb/> </l>
<l n="312">ἐσσομένην τριτάτην, διδύμην μετὰ φύλοπιν Ἰνδῶν, </l>
<l n="313">ζῆλον ἔχων Κρονίδαο. Φερέσπονδον δὲ καλέσσας, </l>
<l n="314">οὐρανίου κήρυκος ἀπόσπορον, εἴκελον αὔραις, </l>
<l n="315">Ἰφθίμης σοφὸν υἷα, φίλῳ προσπτύξατο. μύθῳ· </l>
<l n="316" rend="indent(1)">„ὦ τέκος Ἑρμάωνος, ἐμοὶ πεφιλημένε κῆρυξ, </l>
<l n="317">τοῦτο μολὼν ἄγγειλον ἀγήνορι Δηριαδῆι· </l>
<l n="318">’κοίρανε, νόσφι μάχης ἢ δέχνυσο δῶρα Λυαίου, </l>
<l n="319">ἢ Βρομίῳ πολέμιζε καὶ ἔσσεαι ἶσος Ὀρόντῃ’.“ </l>
<l n="320" rend="indent(1)">εἶπε, καὶ ὠκυπέδιλος ἀπὸ χθονὸς εἰς χθόνα βαίνων </l>
<l n="321">Ἠῴην ἐπὶ πέζαν ἀταρπιτὸν ἤνυε κῆρυξ, </l>
<l n="322">σκῆπτρον ἔχων γενετῆρος· ὁ δὲ χρυσέων ἐπὶ δίφρων </l>
<l n="323">βότρυν ἀερτάζων φρενοτερπέα καρπὸν ὀπώρης </l>
<l n="324">ποσσὶ πολυγνάμπτοισιν ἀπ' ἄστεος ἄστεα βαίνων </l>
<l n="325">Ἀσσυρίην χθόνα πᾶσαν ἑῆς ἔπλησεν ὀπώρης, </l>
<l n="326">ἀγρονόμοις ὀρέγων σταφυληκόμον ἄνθος ἀλωῆς. </l>
<l n="327" rend="indent(1)">ὄφρα μὲν ἀντολικοῖο παρὰ πτερὸν αἴθοπος Εὔρου </l>
<l n="328">φοιταλέῳ Σύρον οὖδας ἐμέτρεεν οἴνοπι δίφρῳ, </l>
<l n="329">τόφρα δὲ καὶ Σταφύλῳ μόρος ἔχραεν· ἐν δὲ μελάθρῳ </l>
<l n="330">δμῶες ἀνερρήξαντο κατὰ στέρνοιο χιτῶνα, </l>
<l n="331">ἀμφίπολοι δ' ἀλάλαζον· ἐφοινίσσοντο δὲ μαζοὶ </l>
<l n="332">τυπτόμενοι παλάμῃσι· πολυθρήνων δὲ γυναικῶν </l>
<l n="333">πενθαλέοις ὀνύχεσσι χαράσσετο κύκλα προσώπου. </l>
<l n="334" rend="indent(1)">ὀψὲ δὲ δὴ παλίνορσος ἐρισταφύλων ἐπὶ δίφρων <pb/> </l>
<l n="335">νοστήσας Διόνυσος ἐδύσατο Βότρυος αὐλήν, </l>
<l n="336">μνῆστιν ἔχων Σταφύλοιο φιλοστόργοιο τραπέζης· </l>
<l n="337">καὶ Πίθον ὡς ἐνόησε κατηφιόωντα προσώπῳ, </l>
<l n="338">πότμον ἑοῦ Σταφύλοιο σοφῇ μαντεύσατο σιγῇ </l>
<l n="339">αὐτόματος· καλέσας δὲ Μέθην ἐξείρετο μύθῳ· </l>
<l n="340" rend="indent(1)">„εἰπέ, γύναι, τί παθοῦσα τεὴν ἠλλάξαο μορφήν; </l>
<l n="341">αὐχμηρὴν ὁρόω σε, καὶ ἀστράπτουσαν ἐάσσας· </l>
<l n="342">τίς τεὸν ἔσβεσε κάλλος ἀθέσφατον; οὐκέτι πέμπεις </l>
<l n="343">ἔμφυτον οἰνωπῇσι παρηίσι πορφύρεον πῦρ. </l>
<l n="344">καὶ σύ, γέρον, μὴ κρύπτε, πόθεν τάδε δάκρυα χεύεις; </l>
<l n="345">τίς τάμεν, εὐρυγένειε, τεὸν πώγωνα κομήτην; </l>
<l n="346">τίς πολιὴν ᾔσχυνε; τίς ἔσχισε σεῖο χιτῶνα; </l>
<l n="347">καὶ σύ, φιλακρήτοιο Μέθης βλάστημα τεκούσης, </l>
<l n="348">τέκνον ἐμοῦ Σταφύλοιο, πόθεν λάχες ἄτριχα κόρσην; </l>
<l n="349">τίς φθόνος ἠμάλδυνε τεὴν ἑλικώδεα χαίτην; </l>
<l n="350">οὐ πλόκαμοι προχυθέντες ἐπ' ἀργυφέων σέθεν ὤμων </l>
<l n="351">ἀπλεκέες Τυρίοιο μύρου πέμπουσιν ἀυτμήν, </l>
<l n="352">οὐκέτι βακχευθέντος ἀφ' ὑμετέροιο καρήνου </l>
<l n="353">μαρμαρυγὴν ῥοδόεσσαν ὀιστεύουσι παρειαί. <pb/> </l>
<l n="354">πῶς φορέεις τάδε πέπλα χυτῇ ῥυπόωντα κονίῃ; </l>
<l n="355">πῇ μοι ἔβη Τυρίης βασιλήια πέπλα θαλάσσης; </l>
<l n="356">οὐκέτι γινώσκω σε μαραινομένοιο προσώπου. </l>
<l n="357">πῇ Στάφυλος σκηπτοῦχος ἀνήλυθεν, ὄφρα νοήσω ... </l>
<l n="358">εἰπέ, τεὸν γενετῆρα τίς ἥρπασεν ἐς μίαν ὥρην; </l>
<l n="359">γινώσκω σέο πῆμα, καὶ εἰ κρύπτειν μενεαίνεις· </l>
<l n="360">φωνῆς ὑμετέρης οὐ δεύομαι· αὐτόματοι γὰρ </l>
<l n="361">σιγαλέον σέο πένθος ἀπαγγέλλουσιν ὀπωπαί· </l>
<l n="362">γινώσκω σέο πῆμα, καὶ εἰ κρύπτειν μενεαίνεις· </l>
<l n="363">δάκρυα σὰς ὀδύνας μαντεύεται, αὐσταλέοι δὲ </l>
<l n="364">πότμον ἐμοῦ Σταφύλοιο τεοὶ βοόωσι χιτῶνες. </l>
<l n="365">ἐλπίδα δ' ἡμετέρην φθόνος ἥρπασεν· ὠισάμην γὰρ </l>
<l n="366">Ἰνδῴην μετὰ δῆριν ἅμα Σταφύλῳ βασιλῆι </l>
<l n="367">χερσὶν ἀερτάζειν θαλαμηπόλον ἑσπέριον πῦρ, </l>
<l n="368">Βότρυος ἀγχεμάχοιο τελειομένων ὑμεναίων.“ <pb/> </l>
</div>
<div type="Book" n="19">
<l n="t1"><label type="head">ΔΙΟΝΥΣΙΑΚΩΝ ΕΝΝΕΑΚΑΙΔΕΚΑΤΟΝ.</label> </l>
<l n="1" rend="indent(1)">Ὣς φαμένου βαρὺ κέντρον ἔχων νεοπενθέι θυμῷ </l>
<l n="2">κοῦρος ἀφωνήτῳ σφρηγίσσατο χείλεα σιγῇ, </l>
<l n="3">δάκρυσιν αὐτοχύτοις νικώμενος· ὀψὲ δὲ μήτηρ </l>
<l n="4">οἰκτρὸν ἔπος κατέλεξε Μέθη χαίρουσα Λυαίῳ· </l>
<l n="5" rend="indent(1)">„ὑμετέρης ἄγρυπνον ὀπιπευτῆρα χορείης, </l>
<l n="6">σὸν Στάφυλον, Διόνυσε, κατεύνασεν ἔμπεδος ὕπνος, </l>
<l n="7">σὸν Στάφυλον, Διόνυσε, Χαρωνίδες ἥρπασαν αὖραι. </l>
<l n="8">δισσὸν ἐμοὶ βαρὺ πένθος ἐπέχραεν· ἀμπελόεις μὲν </l>
<l n="9">Βάκχος ἐμὲ προλέλοιπε, πόσις δ' ἐμὸς ἔμπεσε νούσῳ· </l>
<l n="10">καὶ ξυνὴν μεθέπεσκον ἐπ' ἀμφοτέροισιν ἀνίην, </l>
<l n="11">καὶ Σταφύλῳ θνήσκοντι καὶ οὐ παρεόντι Λυαίῳ. </l>
<l n="12">ἀλλὰ τεῆς, φίλε Βάκχε, πολυρραθάμιγγος ὀπώρης </l>
<l n="13">δός μοι σεῖο κύπελλον ἐνίπλεον, ὄφρα πιοῦσα </l>
<l n="14">εὐνήσω βαρὺ πένθος ἀπενθήτῳ σέθεν οἴνῳ. </l>
<l n="15">ἐλπὶς ἐμή, Διόνυσε φιλεύιε, μοῦνον ὀπώρην, </l>
<l n="16">μοῦνον ἴδω κρητῆρα, καὶ οὐκέτι δάκρυα λείβω.“ </l>
<l n="17" rend="indent(1)">ὣς φαμένην ἐλέαιρε, κερασσάμενος δὲ κυπέλλῳ </l>
<l n="18">ἰκμάδα λυσιμέριμνον ἀλεξικάκου πόρεν οἴνου <pb/> </l>
<l n="19">παιδὶ νέῳ καὶ μητρὶ κατηφέι· καὶ πίον ἄμφω </l>
<l n="20">τερψινόῳ ῥαθάμιγγι μελίρρυτον ὄγκον ὀπώρης· </l>
<l n="21">καὶ στοναχὴν πρήυνε Μέθη καὶ Βότρυς ἀνίην· </l>
<l n="22">καί τινα μῦθον ἔειπε γυνὴ θελξίφρονι Βάκχῳ· </l>
<l n="23" rend="indent(1)">„ἦλθες ἐμοί, φίλε Βάκχε, φίλον φάος· οὐκέτ' ἀνίη, </l>
<l n="24">οὐκέτι πένθος ἔχει με Διωνύσοιο φανέντος· </l>
<l n="25">ἦλθες ἐμοί, φίλε Βάκχε, φίλον φάος· ὑμετέρῳ γὰρ </l>
<l n="26">δάκρυον ἐπρήυνα ποτῷ παιήονος οἴνου. </l>
<l n="27">οὐ πόσιν, οὐ πατέρος στενάχω μόρον, ἀλλὰ καὶ αὐτοῦ </l>
<l n="28">Βότρυος, ἢν ἐθέλῃς, νοσφίσσομαι· ἀμφότερον γὰρ </l>
<l n="29">Βάκχον ἔχω γενετῆρα καὶ υἱέα καὶ παρακοίτην. </l>
<l n="30">ἕσπομαι, ἢν ἐθέλῃς με, καὶ εἰς τεὸν οἶκον ἱκάνω· </l>
<l n="31">εἴην Βασσαρίδεσσιν ὁμόστολος· ἢν δ' ἐθελήσῃς, </l>
<l n="32">κουφίζω σέο θύρσα καὶ ἱμερόεσσαν ὀπώρην, </l>
<l n="33">χείλεσι δ' ἡμετέροις ἐπιλήνιον αὐλὸν ἐρείσω. </l>
<l n="34">χήρην μή με λίπῃς, μὴ διπλόον ἄλγος ἀέξω </l>
<l n="35">καὶ φθιμένου Σταφύλοιο καὶ οἰχομένου Διονύσου. </l>
<l n="36">Βότρυν ἔχεις θεράποντα· διδασκέσθω δὲ χορείας </l>
<l n="37">καὶ τελετὰς καὶ θύσθλα καί, ἢν ἐθέλῃς, μόθον Ἰνδῶν· <pb/> </l>
<l n="38">καί μιν ἴδω γελόωντα φιλακρήτῳ παρὰ ληνῷ </l>
<l n="39">ποσσὶ περιθλίβοντα τεῆς ὠδῖνας ὀπώρης. </l>
<l n="40">γηραλέου δὲ Πίθου μιμνήσκεο, μή μιν ἐάσσῃς </l>
<l n="41">σῆς τελετῆς ἀδίδακτον ἢ ἄμμορον ἡδέος οἴνου.“ </l>
<l n="42" rend="indent(1)">ὣς φαμένην θάρσυνε Μέθην γελόωντι προσώπῳ </l>
<l n="43">Βάκχος ἄναξ καὶ τοῖα φιλακρήτῳ φάτο νύμφῃ </l>
<l n="44" rend="indent(1)">„ὦ γύναι, ἀγλαόδωρε μετὰ χρυσῆν Ἀφροδίτην, </l>
<l n="45">εὐφροσύνης δώτειρα .... τερψίμβροτε μῆτερ Ἐρώτων, </l>
<l n="46">εἰλαπίνης ψαύοντι συνειλαπίναζε Λυαίῳ· </l>
<l n="47">ἔσσο Διωνύσῳ στεφανηφόρος, ὡς Ἀφροδίτη, </l>
<l n="48">ἄνθεσι μιτρωθεῖσα καὶ εὐθαλέεσσι κορύμβοις· </l>
<l n="49">στέμματα σῶν πλοκάμων τελέσει ζηλήμονα Νίκην. </l>
<l n="50">οἰνοχόον τελέσω σε μετὰ χρυσόθρονον Ἥβην· </l>
<l n="51">ἔσσεαι ἀμπελόεντι συναντέλλουσα Λυαίῳ </l>
<l n="52">Βακχείων ὁμόφοιτος ὑποδρήστειρα κυπέλλων, </l>
<l n="53">καί σε Μέθην καλέσουσι κόρον τερψίμβροτον οἴνου· </l>
<l n="54">Βότρυν ἐμῆς καλέσω λαθικηδέα καρπὸν ὀπώρης, </l>
<l n="55">καὶ σταφυλὴν φερέβοτρυν ἀπὸ Σταφύλοιο καλέσσω </l>
<l n="56">ἡμερίδων ὠδῖνα καὶ ἀμπελόεσσαν ἐέρσην. <pb/> </l>
<l n="57">οὐδὲ Μέθης ἀπάνευθε δυνήσομαι εἰλαπινάζειν, </l>
<l n="58">οὐδὲ Μέθης ἀπάνευθεν ἐγώ ποτε κῶμον ἐγείρω.“ </l>
<l n="59" rend="indent(1)">ὣς εἰπὼν Σταφύλοιο μεθυσφαλέος παρὰ τύμβῳ </l>
<l n="60">νηπενθὴς Διόνυσος ἀπενθέα θῆκεν ἀγῶνα· </l>
<l n="61">καὶ τράγον εὐπώγωνα καὶ ἄρσενα ταῦρον ἐρύσσας </l>
<l n="62">διπλόα θῆκεν ἄεθλα, καὶ εὐφόρμιγγας ἐρίζειν </l>
<l n="63">Πιερικῆς ἐκάλεσσεν ἁμιλλητῆρας ἀοιδῆς· </l>
<l n="64">διπλόα θῆκεν ἄεθλα, καὶ ἀθλητῆρας ἐπείγων </l>
<l n="65">ἴδμονας εὐκελάδοιο λύρης μειλίξατο μύθῳ· </l>
<l n="66" rend="indent(1)">„Ἀττικὸν ἐνθάδε κῶμον ἐγείρομεν· ἀθλοφόρῳ γὰρ </l>
<l n="67">ἀνέρι νικήσαντι λιπόχροα ταῦρον ὀπάσσω, </l>
<l n="68">ἀνδρὶ δὲ νικηθέντι δασὺν τράγον ἐγγυαλίξω.“ </l>
<l n="69" rend="indent(1)">ὣς φαμένου Βρομίοιο λυροκτύπος ἄνθορεν ἀνήρ, </l>
<l n="70">Βιστονίης Οἴαγρος ἀθαλπέος ἀστὸς ἀρούρης, </l>
<l n="71">πλῆκτρον ἔχων φόρμιγγι παρήορον· αὐτὰρ ἐπ' αὐτῷ </l>
<l n="72">Ἀτθίδος ὑμνοπόλου ναέτης ἀνόρουσεν Ἐρεχθεύς. </l>
<l n="73">ἄμφω δ' εἰς μέσον ἦλθον ἀεθλητῆρες ἀγῶνος </l>
<l n="74">φορμίγγων ἐλατῆρες· ἐμιτρώσαντο δὲ χαίτην </l>
<l n="75">δαφναίοις πετάλοισιν· ἀνεζώννυντο δὲ πέπλους. </l>
<l n="76">ἀρχόμενοι δ' ἐλέλιζον ἐθήμονι δάκτυλα παλμῷ </l>
<l n="77">ἐκταδίης θλίβοντες ἀμοιβαίην στίχα νευρῆς </l>
<l n="78">ἄκρα περισφίγγοντες, ὅπως μίτος ὄρθιος εἴη, </l>
<l n="79">μή ποτε θηλύνειε παρειμένος ἄρσενα μολπήν. <pb/> </l>
<l n="80" rend="indent(1)">καὶ πρότερος κλήροιο τυχὼν τεχνήμονι ῥυθμῷ </l>
<l n="81">Κεκροπίης ναέτης κιθάρην ἐλέλιζεν Ἐρεχθεύς, </l>
<l n="82">μέλπων πάτριον ὕμνον, ὅτι „ζαθέαις ἐν Ἀθήναις </l>
<l n="83">καὶ Κελεὸς ξείνισσε βίου παμμήτορα Δηὼ </l>
<l n="84">Τριπτολέμῳ σὺν παιδὶ καὶ ἀρχαίῃ Μετανείρῃ, </l>
<l n="85">καί σφισι καρπὸν ὄπασσεν, ὅθεν χθονὸς αὔλακα νείφων </l>
<l n="86">Τριπτόλεμος σπόρον εὗρε φερεσταχύων ἐπὶ δίφρων, </l>
<l n="87">καὶ Κελεοῦ φθιμένοιο νεοδμήτῳ παρὰ τύμβῳ </l>
<l n="88">ὄμμασιν ἀκλαύτοισι θαλυσιὰς ἔστενε Δηώ, </l>
<l n="89">ἀλλὰ παρηγορέουσα πάλιν θελξίφρονι μύθῳ </l>
<l n="90">Τριπτολέμου βαρὺ πένθος ἀπέσβεσε καὶ Μετανείρης· </l>
<l n="91">οὕτω καὶ Διόνυσον ἑῷ ξείνισσε μελάθρῳ </l>
<l n="92">Ἀσσυρίων σκηπτοῦχος· ἄναξ δέ οἱ ἀντὶ τραπέζης </l>
<l n="93">ὤπασεν εὔια δῶρα καὶ ἀμπελόεσσαν ὀπώρην, </l>
<l n="94">καὶ Σταφύλου φθιμένοιο, φιλακρήτου βασιλῆος, </l>
<l n="95">υἱέα Βότρυν ἔπαυσε φιλοθρήνοιο μερίμνης, </l>
<l n="96">καὶ κινυρῆς ἀλόχοιο Μέθης εὔνησεν ἀνίην.“ </l>
<l n="97" rend="indent(1)">τοῖα σοφὸς φόρμιζε λυροκτύπος· ἀμφὶ δὲ ῥυθμῷ </l>
<l n="98">πάντες ὁμοῦ θέλγοντο· σὺν εὐθύρσῳ δὲ Λυαίῳ </l>
<l n="99">ἅρμενον ἱμερόφωνον ἐθάμβεον Ἀτθίδα μολπήν. </l>
<l n="100" rend="indent(1)">δεύτερος αἰόλον ὕμνον ἄναξ Οἴαγρος ὑφαίνων, <pb/> </l>
<l n="101">ὡς γενέτης Ὀρφῆος, ὁμέστιος ἠθάδι Μούσῃ, </l>
<l n="102">δίστιχον ἁρμονίην ἀνεβάλλετο Φοιβάδι μολπῇ, </l>
<l n="103">παυροεπής, λιγύμυθος, Ἀμυκλαίῳ τινὶ θεσμῷ· </l>
<l n="104">„εὐχαίτην Ὑάκινθον ἀνεζώγρησεν Ἀπόλλων, </l>
<l n="105">καὶ Στάφυλον Διόνυσος ἀεὶ ζώοντα τελέσσει.“ </l>
<l n="106" rend="indent(1)">οὔ πω κῶμος ἔληγεν, ἐπεφθέγξαντο δὲ λαοὶ </l>
<l n="107">εὐφήμοις ἐπέεσσιν ὁμογλώσσων ἀπὸ λαιμῶν, </l>
<l n="108">καὶ Σάτυροι σμαράγησαν ἀολλέες· ἐκ δὲ θοώκου </l>
<l n="109">ἄστατος ἅλλετο Βάκχος, ἄνω καὶ ἔνερθε τινάσσων </l>
<l n="110">δεξιτερήν, καὶ Βότρυς ἀνέδραμεν, εὐάδι φωνῇ </l>
<l n="111">ἁρμονίην εὔρυθμον ἀοιδοπόλοιο γεραίρων· </l>
<l n="112">Οἰάγρου δὲ κάρηνον ἄναξ ἐστέψατο κισσῷ, </l>
<l n="113">καὶ γενέτης Ὀρφῆος ἐπιρρήσσων χθόνα ταρσῷ </l>
<l n="114">ἄσμενος ἄζυγα ταῦρον ἐδέξατο μισθὸν ἀοιδῆς· </l>
<l n="115">ἀμφὶ δέ μιν στοιχηδὸν ἐπεσκίρτησαν ἑταῖροι. </l>
<l n="116">καὶ τράγον εὐρυγένειον, ἄχος καὶ ζῆλον ἀέξων, </l>
<l n="117">αἰδομέναις παλάμῃσιν ἀνείρυσεν ἀστὸς Ἀθήνης. </l>
<l n="118" rend="indent(1)">εὐχαίτης δ' Ἰόβακχος, ἀφειδέι χειρὶ κομίζων, </l>
<l n="119">ἄξια θῆκεν ἄεθλα χοροπλεκέος περὶ νίκης, </l>
<l n="120">γηραλέου κρητῆρα θυώδεος ἔγκυον οἴνου, <pb/> </l>
<l n="121">χρύσεον, ἄσπετα μέτρα κεχανδότα, διψάδι γαίῃ </l>
<l n="122">ἰκμάδα τετραέτηρον ἀναβλύζοντα Λυαίου, </l>
<l n="123">Ἡφαίστου σοφὸν ἔργον Ὀλύμπιον, ὅν ποτε Κύπρις </l>
<l n="124">ὤπασε βοτρυόεντι κασιγνήτῳ Διονύσῳ· </l>
<l n="125">μείονα δὲ κρητῆρα μέσῳ παρέθηκεν ἀγῶνι </l>
<l n="126">ἀργύρεον, στίλβοντα, περίτροχον, ὅν ποτε Βάκχῳ </l>
<l n="127">δῶκεν ἄναξ Ἀλύβης ξεινήιον, οἰκία ναίων </l>
<l n="128">ἀφνειὴν παρὰ πέζαν, ὅπῃ χθονίοιο μετάλλου </l>
<l n="129">ἀργυρέαις ἀκτῖσι μέλας λευκαίνεται ἀγκών, </l>
<l n="130">τοῦ περὶ χείλεος ἄκρον ἐπ' ἀμπελόεντι κορύμβῳ ... </l>
<l n="131">κισσὸς ἕλιξ, χρυσέῳ δὲ πέριξ δαιδάλλετο κόσμῳ· </l>
<l n="132">τοῦτον ἄγων ἔστησε ... βαθυνομένῳ κενεῶνι </l>
<l n="133">ληνὸν ἔτι πνείοντα νεώτερον ὄγκον ὀπώρης, </l>
<l n="134">γλεῦκος, ἀνυμφεύτοιο μέθης ποτόν· οὐ νέμεσις γὰρ </l>
<l n="135">ἀνέρα νικηθέντα πιεῖν ἀμέθυστον ἐέρσην. </l>
<l n="136" rend="indent(1)">ἀλλ' ὅτε Βάκχος ἄεθλα μέσῳ στήριξεν ἀγῶνι, </l>
<l n="137">ἴδμονας ὀρχηθμοῖο καλέσσατο μάρτυρι φωνῇ· </l>
<l n="138" rend="indent(1)">„ὅς τις ἀεθλεύσει κυκλούμενος ἴδμονι ταρσῷ </l>
<l n="139">νικήσας τροχαλοῖο ποδὸς κρίσιν, οὗτος ἑλέσθω <pb/> </l>
<l n="140">καὶ χρύσεον κρητῆρα καὶ ἡδυπότου χύσιν οἴνου· </l>
<l n="141">ὃς δὲ πέσῃ σφαλεροῖο ποδὸς δεδονημένος ὁλκῷ, </l>
<l n="142">ἥσσονα δ' ὀρχήσοιτο, καὶ ἥσσονα δῶρα δεχέσθω· </l>
<l n="143">οὐ γὰρ ἐγὼ πάντεσσιν ὁμοίιος· ἀθλοφόρῳ δὲ </l>
<l n="144">ἀνέρι νικήσαντι χοροίτυπον ἁβρὸν ἀγῶνα </l>
<l n="145">οὐ τρίποδα στίλβοντα καὶ οὐ ταχὺν ἵππον ὀπάσσω, </l>
<l n="146">οὐ δόρυ καὶ θώρηκα φόνῳ πεπαλαγμένον Ἰνδῶν, ... </l>
<l n="147">δίσκον ἐς ἰθυκέλευθον ἀκοντιστῆρας ἐγείρων· </l>
<l n="148">οὐδὲ ποδωκείης τέταται δρόμος, οὐ δορὸς αἰχμὴ </l>
<l n="149">τηλεπόρου· Σταφύλῳ δέ, καταφθιμένῳ βασιλῆι, </l>
<l n="150">ἀνδρὶ φιλοσκάρθμῳ, φιλοπαίγμονα κῶμον ἐγείρω· </l>
<l n="151">οὐδὲ παλαισμοσύνῃ γυιαλκέι δῶρα τιταίνῳ, </l>
<l n="152">οὐ δρόμος ἱπποσύνης, οὐκ Ἤλιδός εἰσιν ἀγῶνες, </l>
<l n="153">οὐ δρόμος Οἰνομάου γαμβροκτόνος· ἡμετέρη γὰρ </l>
<l n="154">νύσσα χορός, βαλβῖδες ἐπισκιρτήματα ταρσῶν, </l>
<l n="155">χεὶρ τροχαλὴ καὶ σκαρθμὸς ἕλιξ, καὶ νεῦμα προσώπου </l>
<l n="156">ἄστατα κινυμένοιο, καὶ αὐδήεσσα σιωπὴ </l>
<l n="157">δάκτυλα δινεύουσα καὶ ὀρχηστῆρος ὀπωπήν.“ </l>
<l n="158" rend="indent(1)">τοῖον ἔπος φαμένου κερόεις Σιληνὸς ἀνέστη, <pb/> </l>
<l n="159">καὶ τριγέρων βαρύθοντι Μάρων ἀνεπήλατο ταρσῷ </l>
<l n="160">χρύσεον ἀστράπτοντα μέγαν κρητῆρα δοκεύων, </l>
<l n="161">οὐχ ὅτι χρύσεος ἦεν † ὑπέρτερος, ἀλλ' ὅτι μοῦνον </l>
<l n="162">εἶχεν ἐυρραθάμιγγα παλαίτατον ὄγκον ἐέρσης </l>
<l n="163">ἄκρου χείλεος ἄχρις· ἔρως δέ μιν ἡδέος οἴνου </l>
<l n="164">θῆκε νέον, πολιὴν δὲ βιήσατο Βακχιὰς ὀδμή· </l>
<l n="165">καὶ πόδας ἀμφελέλιζεν ἑῆς πειρώμενος ἀλκῆς, </l>
<l n="166">μὴ βαρὺ γῆρας ἔπαυσε λελασμένα γυῖα χορείης. </l>
<l n="167">καὶ ψυχὴν Σταφύλοιο γέρων μειλίξατο φωνῇ, </l>
<l n="168">νηφάλιον λασίῳ προχέων ἔπος ἀνθερεῶνι· </l>
<l n="169" rend="indent(1)">„εἰμὶ Μάρων, συνάεθλος ἀπενθήτοιο Λυαίου· </l>
<l n="170">δακρυχέειν οὐκ οἶδα· τί δάκρυσι καὶ Διονύσῳ; </l>
<l n="171">κύκλα ποδῶν ἐμὰ δῶρα ταφήια σῷ παρὰ τύμβῳ· </l>
<l n="172">δέξο με μειδιόωντα· Μάρων οὐκ οἶδε μερίμνας, </l>
<l n="173">οὐ γόον οἶδε Μάρων, οὐ πενθάδος ὄγκον ἀνίης· </l>
<l n="174">ἱμερόεις πέλε λάτρις ἀπενθήτου Διονύσου. </l>
<l n="175">ἵλαθι σεῖο Μάρωνι, καὶ εἰ πίες ὕδατα Λήθης, </l>
<l n="176">δὸς χάριν, ὄφρα πίοιμι παλαιγενέος χύσιν οἴνου, </l>
<l n="177">Σιληνὸς δὲ νέος πιέτω νέον ὄγκον ὀπώρης. </l>
<l n="178">καὶ Σταφύλῳ μετὰ πότμον, ἅτε ζώοντι, χορεύσω, <pb/> </l>
<l n="179">ὅττι χορὸν προβέβουλε φιλοκνίσοιο τραπέζης· </l>
<l n="180">σοί, Στάφυλε, ζώοντι καὶ οὐ πνείοντι χορεύω </l>
<l n="181">κῶμον ἀνακρούων ἐπιτύμβιον· εἰμὶ δὲ Βάκχου, </l>
<l n="182">οὐ θεράπων Φοίβοιο, καὶ οὐ μάθον αἴλινα μέλπειν, </l>
<l n="183">οἷα παρὰ Κρήτεσσιν ἄναξ ἐλίγαινεν Ἀπόλλων </l>
<l n="184">δακρυχέων ἐρατεινὸν Ἀτύμνιον· Ἡλιάδων δὲ </l>
<l n="185">ξεῖνος ἐγὼ γενόμην, ἀλλότριος Ἠριδανοῖο, </l>
<l n="186">εἰμὶ νόθος Φαέθοντος ὀλωλότος ἡνιοχῆος, </l>
<l n="187">οὐ Σπάρτης ναέτης· οὐ πένθιμον ἄνθος ἀείρω </l>
<l n="188">σείων ἁβρὰ πέτηλα φιλοκλαύτων ὑακίνθων. </l>
<l n="189">σήμερον εἰ Μίνωι παρήμενος ἶσα δικάζεις, </l>
<l n="190">εἴτε καὶ ἀνθεμόεσσαν ἔχεις Ῥαδαμάνθυος αὐλήν, </l>
<l n="191">Ἠλυσίου λειμῶνος ἐν ἄλσεσιν ἁβρὸν ὁδεύων, </l>
<l n="192">κέκλυθι σεῖο Μάρωνος· ἐγὼ δέ σοι ἀντὶ κυπέλλων </l>
<l n="193">ἀσπόνδοις στομάτεσσιν ἐρεύγομαι ἔμφρονα λοιβήν· </l>
<l n="194">ἵλαθι σεῖο Μάρωνι, δίδου δέ μοι οἴνοπα νίκην, </l>
<l n="195">νίκην πασιμέλουσαν· ἐγὼ δέ σοι ὑψόθι τύμβου </l>
<l n="196">σπείσω ἐμῶν χρυσέων πρωτάγρια καλὰ κυπέλλων </l>
<l n="197">ἀρχόμενος κρητῆρος ἐμῆς μετ' ἀέθλια νίκης.“ </l>
<l n="198" rend="indent(1)">ὣς εἰπὼν ἐχόρευε Μάρων ἑλικώδεϊ ταρσῷ, </l>
<l n="199">δεξιὸν ἐκ λαιοῖο μετήλυδα ταρσὸν ἀμείβων, </l>
<l n="200">σιγὴν ποικιλόμυθον ἀναυδέι χειρὶ χαράσσων· <pb/> </l>
<l n="201">ὀφθαλμοὺς δ' ἐλέλιζεν ἀλήμονας, εἰκόνα μύθων, </l>
<l n="202">νεύματι τεχνήεντι νοήμονα ῥυθμὸν ὑφαίνων· </l>
<l n="203">καὶ κεφαλὴν ἐτίνασσε καὶ ἤθελε βόστρυχα σείειν, </l>
<l n="204">εἰ μὴ γυμνὰ μέτωπα λιπότριχος εἶχε καρήνου. </l>
<l n="205">οὐδὲ μέν, οἷα γέρων Τιτήνιον αἷμα κομίζων, </l>
<l n="206">ἔγραφε φωνήεντι τύπῳ Τιτηνίδα φύτλην, </l>
<l n="207">οὐ Κρόνον ἠὲ Φάνητα παλαίτερον, οὐδὲ γενέθλην </l>
<l n="208">Ἠελίου Τιτῆνος ὁμόχρονον ἥλικι κόσμῳ· </l>
<l n="209">ἀλλὰ λιπὼν ξύμπαντα ..... καὶ ἀστραίης χύσιν ὕλης </l>
<l n="210">οἰνοχόον Κρονίδαο σοφῇ ποίκιλλε σιωπῇ </l>
<l n="211">Ζηνὶ δέπας τανύοντα καὶ ἀθανάτων χορὸν ἄλλων </l>
<l n="212">αἰὲν ἐπασσυτέροισιν ἐυφραίνοντα κυπέλλοις, </l>
<l n="213">ἢ ζαθέην προχέοντα κατὰ κρητῆρος ἐέρσην· </l>
<l n="214">ἦν δέ οἱ ἁρμονίη γλυκερὸν ποτόν· ἀλλὰ καὶ αὐτὴν </l>
<l n="215">νέκταρ ἀρυομένην ὠρχήσατο παρθένον Ἥβην· </l>
<l n="216">ἐς Σατύρους δ' ὁρόων Γανυμήδεος ἔγραφε μορφὴν </l>
<l n="217">χερσὶν ἀφωνήτοισι, καὶ ὁππότε δέρκετο Βάκχας, </l>
<l n="218">Ἥβην χρυσοπέδιλον ἐχέφρονι δείκνυε σιγῇ. </l>
<l n="219" rend="indent(1)">τοῖα Μάρων ἐχάρασσε πολύτροπα δάκτυλα πάλλων, </l>
<l n="220">καὶ ποδὸς εὐρύθμοιο σοφὴν ἀνεσείρασεν ὁρμήν, </l>
<l n="221">ἀσταθέος τελέσας πολυκαμπέα μέτρα χορείης. </l>
<l n="222">ἵστατο δὲ τρομέων, δεδοκημένος ὄμματι λοξῷ, </l>
<l n="223">τίς τίνα νικήσειε, τίς εἰς ἑὸν οἶκον ἱκάνοι <pb/> </l>
<l n="224">μείζονα καὶ πλήθοντα μέθης κρητῆρα κομίζων. </l>
<l n="225" rend="indent(1)">Σιληνὸς δ' ἐχόρευε· πολυστρέπτοιο δὲ τέχνης </l>
<l n="226">σύμβολα φωνήεντα κατέγραφε σιγαλέη χείρ. </l>
<l n="227">καὶ παλάμης τότε τοῖος ἔην τύπος, ὥς ποτε πολλὴ </l>
<l n="228">υἱέι Κυρήνης ἔρις ἔμπεσε καὶ Διονύσῳ </l>
<l n="229">ἀμφὶ πότου, μάκαρες δὲ συνήιον· οὐ τότε πυγμή, </l>
<l n="230">οὐ δρόμος, οὐ τότε δίσκος ἀέθλια· παιδὶ δὲ Φοίβου </l>
<l n="231">ὄργανα κεῖτο κύπελλα μεμηλότα καὶ Διονύσῳ </l>
<l n="232">καὶ δίδυμοι κρητῆρες, ὁ μὲν χρονίου χύσιν οἴνου, </l>
<l n="233">ὃς δὲ φέρων νέα δῶρα φιλοπτόρθοιο μελίσσης· </l>
<l n="234">καὶ Κρονίδης ἐκάθητο δικασπόλος, ἀθλοφόροις δὲ </l>
<l n="235">ἁβρὸς ἀγὼν τετάνυστο μελισταγέος περὶ νίκης· </l>
<l n="236">ὄργανα κεῖτο κύπελλα· καί, ὡς χρυσόπτερος Ἑρμῆς, </l>
<l n="237">αὐτὸς Ἔρως ἐρόεις ἐναγώνιος εἰς μέσον ἔστη, </l>
<l n="238">χειρὶ μιῇ καὶ κισσὸν ἔχων καὶ θαλλὸν ἐλαίης, </l>
<l n="239">Βάκχῳ κίσσινον ἄνθος, Ἀρισταίῳ δὲ προτείνων </l>
<l n="240">στέμμασι Πισαίοισιν ἐοικότα θαλλὸν ἐλαίης, </l>
<l n="241">Παλλάδος ἁγνὸν ἄγαλμα. μελικρήτῳ δὲ κυπέλλῳ </l>
<l n="242">πρῶτος Ἀρισταῖος κεράσας ὠδῖνα μελίσσης </l>
<l n="243">ὤρεγεν ἀθανάτοισι σοφὸν ποτόν, ἄλλον ἀπ' ἄλλου </l>
<l n="244">εὐφραίνων, καὶ ἔνειμε δέπας στοιχηδὸν ἑκάστῳ· <pb/> </l>
<l n="245">τοῖσι μὲν ἀρχομένοισιν ἐυρραθάμιγγος ἐέρσης </l>
<l n="246">ὀξύτατος κόρος ἔσκεν, ἀρυομένων δὲ κυπέλλων </l>
<l n="247">τὸ τρίτον ἠρνήσαντο, καὶ οὐχ ἥψαντο τετάρτου, </l>
<l n="248">καὶ μέλιτος μέμψαντο ταχὺν κόρον· ἡδυπότου δὲ </l>
<l n="249">ἁβροχίτων Διόνυσος ἀπὸ κρητῆρος ἀφύσσων </l>
<l n="250">κούφισε δισσὰ κύπελλα καὶ ὤρεγε δίζυγι παλμῷ </l>
<l n="251">τὸ πρῶτον Κρονίδῃ, τὸ δὲ δεύτερον ὤπασεν Ἥρῃ, </l>
<l n="252">πατροκασιγνήτῳ τρίτατον δέπας Ἐννοσιγαίῳ· </l>
<l n="253">ἑξείης δ' ἅμα πᾶσι θεοῖς καὶ Ζηνὶ τοκῆι </l>
<l n="254">τερπομένοις ἐκέρασσε, κατηφιόωντι δὲ μούνῳ </l>
<l n="255">μειδιόων ἐτίταινε δέπας ζηλήμονι Φοίβῳ· </l>
<l n="256">οἱ δὲ πολυσπερέεσσι νόον θέλγοντο κυπέλλοις, </l>
<l n="257">διψαλέοι δ' ἔτι μᾶλλον ἀεὶ γίνοντο πιόντες, </l>
<l n="258">καὶ πάλιν ᾔτεον ἄλλο, καὶ οὐ κόρος ἔσκε κυπέλλων. </l>
<l n="259">ἀθάνατοι δ' ὀλόλυξαν, ἐπετρέψαντο δὲ Βάκχῳ </l>
<l n="260">οἰνάδος ἡδυπότοιο φέρειν πρεσβήια νίκης· </l>
<l n="261">καὶ μεθύων ἀκίχητος Ἔρως, ὀχετηγὸς ἀγῶνος, </l>
<l n="262">κισσῷ βοτρυόεντι κόμην ἔστεψε Λυαίου. <pb/> </l>
<l n="263" rend="indent(1)">τοῦτο σοφῇ παλάμῃ κερόεις Σιληνὸς ὑφαίνων </l>
<l n="264">δεξιτερὴν μὲν ἔπαυσε, πολυσκάρθμῳ δὲ πεδίλῳ </l>
<l n="265">ἐκ χθονὸς ᾐώρητο καὶ ἠέρι πέμπεν ὀπωπάς, </l>
<l n="266">πῇ μὲν ἐπ' ἀλλήλοισιν ὁμόζυγα ταρσὰ συνάπτων, </l>
<l n="267">πῇ δὲ διαζεύξας ἑτεραλκέι πάλλετο τέχνῃ, </l>
<l n="268">ἄλλοτε πουλυέλικτος ὑπὲρ δαπέδοιο χορεύων </l>
<l n="269">ὀρθὸς ἐπὶ πτέρναις ἑλικώδεϊ σείετο παλμῷ· </l>
<l n="270">δεξιτερῷ δ' ἄγναμπτος ἐπεστηρίζετο ταρσῷ, </l>
<l n="271">δάκτυλον ἄκρον ἔχων ἑτέρου ποδὸς ἢ γόνυ κάμψας </l>
<l n="272">συμφερταῖς παλάμῃσιν ἢ ἐκταδίην πτύχα μηρῶν, </l>
<l n="273">Σιληνὸς βαρύγουνος, ἔχων ποδὸς ὄρθιον ὁρμήν· </l>
<l n="274">καὶ πόδα λαιὸν ἄειρεν ἐπὶ πλευροῖο καὶ ὤμου </l>
<l n="275">κουφίζων ἑλικηδόν, ὀπισθοτόνῳ δ' ὑπὸ τέχνῃ </l>
<l n="276">καμπύλον ᾐώρησεν ἐπ' αὐχένι ταρσὸν ἑλίξας· </l>
<l n="277">καὶ βαλίῃ στροφάλιγγι παλιννόστοιο χορείης </l>
<l n="278">ὕπτιος αὐτοέλικτος ἐκάμπτετο κυκλάδι τέχνῃ </l>
<l n="279">πεπταμένην ἐπίκυρτον ἐς ἠέρα γαστέρα φαίνων, </l>
<l n="280">τὴν αὐτὴν στεφανηδὸν ἀτέρμονα νύσσαν ἀμείβων· </l>
<l n="281">καὶ κεφαλὴ πεφόρητο παρήορος, οἷά περ αἰεὶ </l>
<l n="282">ἁπτομένη δαπέδοιο καὶ οὐ ψαύουσα κονίης· </l>
<l n="283">καὶ ποδὶ λαχνήεντι πέδον Σιληνὸς ἑλίσσων </l>
<l n="284">ἄστατος ἔνθα καὶ ἔνθα ποδῶν βακχεύετο παλμῷ. </l>
<l n="285">καὶ τότε γούνατα κάμνε, τινασσομένου δὲ καρήνου </l>
<l n="286">ὕπτιος αὐτοκύλιστος ἐπωλίσθησεν ἀρούρῃ· <pb/> </l>
<l n="287">καὶ ποταμὸς μορφοῦτο· δέμας δέ οἱ ἔβλυεν ὕδωρ </l>
<l n="288">χεύμασιν αὐτομάτοισιν· ἀμειβομένου δὲ μετώπου </l>
<l n="289">εἰς προχοὴν ἐπίκυρτον ἐκυμαίνοντο κεραῖαι, </l>
<l n="290">καὶ ῥόθιον κορυφοῦτο κυκώμενον ὕψι καρήνου, </l>
<l n="291">καὶ βυθὸς ἰχθυόεις ψαμάθῳ κοιλαίνετο γαστήρ· </l>
<l n="292">Σιληνοῦ δὲ χυθέντος ἀμειβομένη πέλε χαίτη </l>
<l n="293">εἰς θρύον αὐτοτέλεστον· ὑπὲρ ποταμοῖο δὲ γείτων </l>
<l n="294">ὀξυτενὴς σύριζε δόναξ δεδονημένος αὔραις </l>
<l n="295">αὐτοφυής. γλυκερὴν δὲ Μάρων † ἐδύσατο νίκην, </l>
<l n="296">ἀγκὰς ἔχων κρητῆρα βεβυσμένον ἡδέος οἴνου· </l>
<l n="297">Σιληνοῦ δὲ χυθέντος ἀέθλιον, οἷά τε λοιβήν, </l>
<l n="298">ἀργύρεον κρητῆρα λαβὼν ἔρριψε ῥεέθροις, </l>
<l n="299">καὶ προχοὰς ἐμέθυσσε χοροπλεκέος ποταμοῖο, </l>
<l n="300">χῶρος ὅθεν κρητῆρος ἐπώνυμος, ἡδυπότου δὲ </l>
<l n="301">Σιληνοῦ κελάδοντος ἀκούεται εὔιον ὕδωρ. </l>
<l n="302">καί τινα μῦθον ἔλεξε Μάρων ποταμηίδι πηγῇ· </l>
<l n="303" rend="indent(1)">„οὔ σε Μάρων, Σιληνέ, βιάζεται· εἰς σὲ δὲ ῥίψω </l>
<l n="304">οἶνον ἐρευθιόωντα καὶ οἰνοδόκον σε καλέσσω. </l>
<l n="305">δέξο, μέθης ἀκόρητε, τεὸν μέθυ, δέχνυσο Βάκχου </l>
<l n="306">ἀργύρεον κρητῆρα, καὶ ἔσσεαι ἀργυροδίνης. <pb/> </l>
<l n="307">εἱλιπόδη Σιληνέ, καὶ ἐν προχοῇσι χορεύεις, </l>
<l n="308">σεῖο ποδῶν στροφάλιγγα καὶ ἐν ῥοθίοισι φυλάσσεις, </l>
<l n="309">εἰσέτι κωμάζεις διερὸν τύπον· ἀλλὰ σὺ Βάκχαις </l>
<l n="310">ἵλαθι καὶ Σατύροισι καὶ οἰνοπότῃσιν ὀπώρης </l>
<l n="311">Σιληνούς τε φύλασσε, τεῆς βλάστημα γενέθλης· </l>
<l n="312">ἀκροπότῃ δὲ Μάρωνι χαρίζεο, μηδέ σε νίκης </l>
<l n="313">ζῆλον ὑποκλέπτοντα καὶ ἐν ποταμοῖσι νοήσω. </l>
<l n="314">ὕδασι μᾶλλον ἄεξε Μαρωνίδος οἶνον ὀπώρης· </l>
<l n="315">ἔσσο καὶ ἐν ποταμοῖσιν ὁμοφρονέων Διονύσῳ. </l>
<l n="316">νήπιε, τίς σε δίδαξεν ἀρειοτέροισιν ἐρίζειν; </l>
<l n="317">Σιληνὸς πάλιν ἄλλος, ὑπέρβιον αὐλὸν ἀμείβων, </l>
<l n="318">αὐχένα γαῦρον ἄειρε καὶ εἰς ἔριν ἤλυθε Φοίβῳ· </l>
<l n="319">ἀλλά ἑ γυμνώσας λασίου χροός, ἔρνεϊ δήσας, </l>
<l n="320">ἔμπνοον ἀσκὸν ἔθηκε, καὶ ὑψόθι πολλάκι δένδρου </l>
<l n="321">ἐνδόμυχος κόλπωσε τύπον μιμηλὸν ἀήτης, </l>
<l n="322">οἷα πάλιν μέλποντος ἀσιγήτοιο νομῆος· </l>
<l n="323">καί μιν ἐποικτείρων μορφώσατο Δελφὸς Ἀπόλλων, </l>
<l n="324">καὶ ποταμὸν ποίησεν ὁμοίιον· εἰσέτι κείνου </l>
<l n="325">Σιληνοῦ λασίοιο φατίζεται ἀγκύλον ὕδωρ, <pb/> </l>
<l n="326">καὶ κτύπον ἠνεμόφοιτον ἐρεύγεται, οἷά περ αἰεὶ </l>
<l n="327">ἀντιτύποις δονάκεσσι μελιζομένου ποταμοῖο. </l>
<l n="328">καὶ σὺ δέμας μετάμειψας ἀρείονι νεῖκος ἀνάψας </l>
<l n="329">Σιληνῷ προτέρῳ πανομοίιος. ἀλλὰ σὺ νύμφην </l>
<l n="330">μηκέτι μαστεύσειας ἀσάμβαλον ἠθάδα Βάκχην, </l>
<l n="331">Βάκχην λυσιέθειραν ὀρειάδα· λυσικόμων γὰρ </l>
<l n="332">Νηιάδων ἀπέλεθρος ἐυφραίνει σε γενέθλη. </l>
<l n="333">μηκέτι μαστεύσῃς ὀφιώδεα δεσμὰ Λυαίου, </l>
<l n="334">ἐγχέλυας μεθέπων σκολιὴν ὠδῖνα ῥεέθρων, </l>
<l n="335">καὶ στικταῖς φολίδεσσιν ἀρηρότες ἀντὶ δρακόντων </l>
<l n="336">ἰχθύες ὑμετέροισιν ἐφερπύζουσι ῥεέθροις. </l>
<l n="337">εἰ δὲ σὺ βοτρυόεντος ἐνοσφίσθης Διονύσου, </l>
<l n="338">μᾶλλον ἐπολβίζω σε· σὺ γὰρ καὶ βότρυν ἀέξεις ... </l>
<l n="339">τί πλέον ἤθελες ἄλλο τεῶν θρεπτῆρα ῥοάων </l>
<l n="340">Ζῆνα φέρων μετὰ Βάκχον, ὅλης γενετῆρα γενέθλης; ... </l>
<l n="341">ἀντὶ τεῶν Σατύρων ποταμῶν στίχες· ἀντὶ δὲ ληνοῦ </l>
<l n="342">Ὠκεανοῦ κελάδοντος ὑπὲρ νώτοιο χορεύεις. </l>
<l n="343">εἴκελον εἶδος ἔχεις καὶ ἐν ὕδασιν· οὐ νέμεσις δὲ </l>
<l n="344">Σιληνὸν κομόωντα βοοκραίροισι μετώποις <pb/> </l>
<l n="345">ταυρείην κερόεσσαν ἔχειν ποταμηίδα μορφήν.“ </l>
<l n="346" rend="indent(1)">εἶπε Μάρων· καὶ πάντες ἐθάμβεον ἀγκύλον ὕδωρ </l>
<l n="347">Σιληνοῦ ζαχύτοιο κυβιστητῆρος ἰδόντες, </l>
<l n="348">ἰσοφυὲς μίμημα πολυγνάμπτου ποταμοῖο. <pb/> </l>
</div>
<div type="Book" n="20">
<l n="t1"><label type="head">ΔΙΟΝΥΣΙΑΚΩΝ ΕΙΚΟΣΤΟΝ.</label> </l>
<l n="1" rend="indent(1)">Λῦτο δ' ἀγών· Σάτυροι δὲ σὺν εὐθύρσῳ Διονύσῳ </l>
<l n="2">Βότρυος ἀφνειοῖσιν ἐναυλίζοντο μελάθροις. </l>
<l n="3">τοῖσι δὲ δαινυμένοις ἐπεκώμασαν οἰνάδες Ὧραι· </l>
<l n="4">καὶ κτύπος ἦν τυπάνων ἐπιδόρπιος, ὀξὺ δὲ σύριγξ </l>
<l n="5">ἀμφιλαφὴς ἐλίγαινεν, ἀρυόμενοι δὲ κυπέλλοις </l>
<l n="6">οἰνοχόοι μογέεσκον ἀλωφήτῳ παρὰ δείπνῳ· </l>
<l n="7">καὶ πλέον αἰτίζεσκον ὀπάονας οἶνον ἀφύσσειν </l>
<l n="8">δαιτυμόνες σαίνοντες· ἀνεσκίρτησε δὲ Βάκχη </l>
<l n="9">κύμβαλα δινεύουσα, φιλοσκάρθμοιο δὲ κούρης </l>
<l n="10">ἄπλοκος ἀκρήδεμνος ἐσείετο βόστρυχος αὔραις. </l>
<l n="11" rend="indent(1)">καὶ θεὸς ἀμπελόεις, καλέσας Σταφύλοιο γυναῖκα, </l>
<l n="12">αὐχμὸν ἀποσμήξας ἐπεκόσμεεν οἴνοπι πέπλῳ· </l>
<l n="13">καὶ Πίθον εὐρυγένειον ὅλον ῥυπόωντα καθήρας </l>
<l n="14">ἀργεννῷ παλίνορσος ἀνεχλαίνωσε χιτῶνι, </l>
<l n="15">ῥίψας πένθιμα πέπλα χυτῇ πεπαλαγμένα τέφρῃ· </l>
<l n="16">οὐκέτι δ' αὐτοχύτοισι παρήια δάκρυσι δεύων </l>
<l n="17">Βότρυς ἀνεστενάχιζε, Διωνύσῳ δὲ πιθήσας </l>
<l n="18">φωριαμοὺς ὤιξε θυώδεας· οἰγομένων δὲ <pb/> </l>
<l n="19">μαρμαρυγὴ σελάγιζε πολυγλήνων ἀπὸ πέπλων· </l>
<l n="20">κεῖθεν ἑλὼν Σταφύλου βασιλήια φαιδρὰ τοκῆος </l>
<l n="21">δύσατο πορφυρέῳ πεπαλαγμένα φάρεα κόχλῳ, </l>
<l n="22">καὶ θαλίης ψαύοντι συνειλαπίναζε Λυαίῳ. </l>
<l n="23" rend="indent(1)">τοῖσι δὲ τερπομένοισιν ἀνέδραμεν Ἕσπερος ἀστὴρ </l>
<l n="24">φέγγος ἀναστείλας χοροτερπέος ἠριγενείης. </l>
<l n="25">δαιτυμόνων δὲ φάλαγγες ἀμοιβάδες ἔνδοθεν αὐλῆς </l>
<l n="26">ὕπνου δῶρον ἕλοντο βαθυστρώτων ἐπὶ λέκτρων. </l>
<l n="27">καὶ Πίθος ἄγχι Μάρωνος ἀνήιεν εἰς μίαν εὐνήν, </l>
<l n="28">νεκταρέης εὔοδμον ἀναβλύζων πόμα ληνοῦ, </l>
<l n="29">ἀλλήλους δ' ἐμέθυσσαν ἴσην πέμποντες ἀυτμὴν </l>
<l n="30">πάννυχον. Εὐπετάλη δέ, τιθηνήτειρα Λυαίου, </l>
<l n="31">δαλὸν ἀναψαμένη καὶ Βότρυϊ καὶ Διονύσῳ </l>
<l n="32">δισσὴν ἀμφοτέροις ἁλιπόρφυρον ἔντυεν εὐνήν· </l>
<l n="33">γείτονι δ' ἐν θαλάμῳ Σατύρων δίχα, νόσφι Λυαίου, </l>
<l n="34">ἀμφίπολοι στορέσαντο λέχος χρύσειον ἀνάσσῃ. </l>
<l n="35" rend="indent(1)">Βάκχῳ δ' ἦλθεν ὄνειρος, Ἔρις πολέμοιο τιθήνη, </l>
<l n="36">ἅρμασι μιμηλοῖσιν ἐφεδρήσσουσα λεόντων, </l>
<l n="37">Ῥείης εἶδος ἔχουσα, φιλοκροτάλοιο θεαίνης· </l>
<l n="38">καὶ Φόβος ἡνιόχευεν ὀνειρείων ζυγὰ δίφρων </l>
<l n="39">ἀντιτύποις μελέεσσι νόθος μορφούμενος Ἄττις, </l>
<l n="40">καὶ θρόον ὀξὺν ἔχων ἁπαλόχροος ἄρσενι μορφῇ <pb/> </l>
<l n="41">ἡνίοχον Κυβέλης ἀπεμάξατο θήλεϊ φωνῇ· </l>
<l n="42">Βάκχου δ' ὑπναλέοιο παρεστηυῖα καρήνῳ </l>
<l n="43">φοιτὰς Ἔρις νεμέσησε, καὶ ἐγρεμόθῳ φάτο φωνῇ· </l>
<l n="44" rend="indent(1)">„ὑπνώεις, Διόνυσε θεηγενές· εἰς ἐνοπὴν δὲ </l>
<l n="45">Δηριάδης καλέει σε, καὶ ἐνθάδε κῶμον ἐγείρεις· </l>
<l n="46">μητρυιὴ δ' ὁρόωσα τεὴν φύξηλιν ἐνυὼ </l>
<l n="47">Ἥρη κερτομέει σε, σὺ δὲ στρατὸν εἰς χορὸν ἕλκεις. </l>
<l n="48">αἰδέομαι Κρονίωνι φανήμεναι, ἅζομαι Ἥρην, </l>
<l n="49">ἅζομαι ἀθανάτους, ὅτι μὴ κάμες ἄξια Ῥείης· </l>
<l n="50">Τιτήνων δ' ὀλετῆρα, προασπιστῆρα τοκῆος, </l>
<l n="51">αὐχένα γαῦρον ἔχοντα κατ' οὐρανὸν Ἄρεα φεύγω, </l>
<l n="52">ἀσπίδα κουφίζοντα διάβροχον ἠθάδι λύθρῳ· </l>
<l n="53">καὶ γνωτὴν σέο μᾶλλον, ἀριστογόνοιο τοκῆος </l>
<l n="54">αὐτοτελῆ γονόεντος ἀμήτορα παῖδα καρήνου, </l>
<l n="55">Παλλάδα δειμαίνω κορυθαιόλον, ὅττι καὶ αὐτὴ </l>
<l n="56">μέμφεται ἄρσενα Βάκχον ἀεργέα θῆλυς Ἀθήνη· </l>
<l n="57">εἴκαθεν αἰγίδι θύρσος, ἐπεί ποτε Παλλὰς ἀγήνωρ </l>
<l n="58">αἰγίδα κουφίζουσα πύλας ἔστεψεν Ὀλύμπου, </l>
<l n="59">Τιτήνων σκεδάσασα θυελλήεσσαν ἐνυώ, </l>
<l n="60">πατρῴου δ' ἐγέραιρε σοφὴν ὠδῖνα καρήνου· </l>
<l n="61">καὶ σὺ Διὸς γονόεσσαν ἐπαισχύνεις πτύχα μηροῦ. </l>
<l n="62">ἠνίδε, πῶς γελόωσι καὶ Ἑρμείας καὶ Ἀπόλλων, </l>
<l n="63">ὃς μὲν ἀερτάζων δίδυμον βέλος εἰσέτι λύθρῳ </l>
<l n="64">ὑψιλόφων τεκέων πεπαλαγμένον Ἰφιμεδείης, <pb/> </l>
<l n="65">ὃς δὲ καταφθιμένοιο πολυβλεφάροιο νομῆος </l>
<l n="66">ῥάβδον ἔχων ὀλέτειραν· ἐγὼ δ' ἐμὸν αἰθέρα φεύγω </l>
<l n="67">μῶμον ἀλυσκάζουσα φυγοπτολέμου Διονύσου. </l>
<l n="68">θύρσους δ' ἠρεμέοντας ὀπιπεύουσα Λυαίου </l>
<l n="69">μέμφεται ὀρχηστῆρι φιλοσκοπέλῳ Διονύσῳ </l>
<l n="70">παρθένος Ἰοχέαιρα, κυβερνήτειρα δὲ δίφρου </l>
<l n="71">οὐτιδανῶν ἐλάφων, βαλίων ὀλέτειρα λαγωῶν, </l>
<l n="72">μέμφεται οὐρεσίφοιτος ὀρειάδος ἐγγύθι Ῥείης </l>
<l n="73">πορδαλίων ἐλατῆρι καὶ ἡνιοχῆι λεόντων. </l>
<l n="74">παιδὸς ἐμοῦ Διὸς οἶκον ἀναίνομαι· ἐν γὰρ Ὀλύμπῳ </l>
<l n="75">ἅζομαι αὐχήεσσαν ἀγαλλομένην ἔτι Λητώ, </l>
<l n="76">ἰὸν ἐμοὶ τανύουσαν ἑῶν χραισμήτορα λέκτρων, </l>
<l n="77">Γηγενέος Τιτυοῖο ποθοβλήτοιο φονῆα. </l>
<l n="78">καὶ διδύμαις ὀδύνῃσιν ἱμάσσομαι, ὅττι δοκεύω </l>
<l n="79">ἀχνυμένην Σεμέλην καὶ ἀγήνορος ἀστέρα Μαίης. </l>
<l n="80">οὐ σὺ Διὸς τεκέεσσιν ὁμοίιος· οὐ κτάνες ἰῷ </l>
<l n="81">Ὦτον ἀπειλητῆρα καὶ ὑψιπόδην Ἐφιάλτην, </l>
<l n="82">οὐ Τιτυὸν πτερόεντι τεῷ κατέπεφνες ὀιστῷ, </l>
<l n="83">οὐ θρασὺν Ὠρίωνα δυσίμερον, οὐ πρόμον Ἥρης </l>
<l n="84">Ἄργον, ἀεξικάκοιο βοοσκόπον υἱὸν ἀρούρης, </l>
<l n="85">Ζηνὸς ὀπιπευτῆρα βοοκραίρων ὑμεναίων· </l>
<l n="86">ἀλλὰ παρὰ Σταφύλῳ καὶ Βότρυϊ κῶμον ὑφαίνεις, <pb/> </l>
<l n="87">ἀκλειὴς ἀσίδηρος ἐποίνιον ὕμνον ἀείδων· </l>
<l n="88">αἰσχύνεις Σατύρων χθόνιον γένος, ὅττι καὶ αὐτοὶ </l>
<l n="89">Βακχιάδος ψαύοντες ἀναιμάκτοιο χορείης </l>
<l n="90">ἄρεος ἐλπίδα πᾶσαν ἐπετρέψαντο κυπέλλοις. </l>
<l n="91">ἔστι καὶ εἰλαπίνη μετὰ φύλοπιν, ἔστι χορεύειν </l>
<l n="92">Ἰνδῴην μετὰ δῆριν ἔσω Σταφύλοιο μελάθρου· </l>
<l n="93">πηκτίδες † οὐ ψαύουσιν ἐνυαλίην μετὰ νίκην· </l>
<l n="94">νόσφι πόνων οὐκ ἔστιν ἀνέμβατον αἰθέρα ναίειν· </l>
<l n="95">οὐ πέλε ῥηιδίη μακάρων ὁδός· ἐξ ἀρετῆς δὲ </l>
<l n="96">ἀτραπὸς Οὐλύμποιο θεόσσυτος εἰς πόλον ἕλκει. </l>
<l n="97">τέτλαθι καὶ σὺ πόνους πολυειδέας· οὐρανίην γὰρ </l>
<l n="98">Ἥρη σοὶ κοτέουσα Διὸς μαντεύεται αὐλήν.“ </l>
<l n="99" rend="indent(1)">ὣς φαμένη πεπότητο. θεὸς δ' ἀνεπήλατο λέκτρων, </l>
<l n="100">φρικτὸν ἔχων ἔτι δοῦπον ἀπειλητῆρος ὀνείρου .... </l>
<l n="101">καὶ θρασὺς ἄνθορε Βότρυς, ἑὸν δ' ἔνδυνε χιτῶνα </l>
<l n="102">Σιδονίης ἀκτῖνας ἀκοντίζοντα θαλάσσης, </l>
<l n="103">καὶ χρυσέῳ συνέεργεν ἀρηρότα ταρσὰ πεδίλῳ· </l>
<l n="104">ὤμοις δ' ἀκαμάτοισι περὶ κληῖδα φυλάσσων <pb/> </l>
<l n="105">φαιδρὸν ἁλιχλαίνων περονήσατο φᾶρος ἀνάκτων, </l>
<l n="106">πατρῴην λαγόνεσσι βαλὼν ὑψήνορα μίτρην, </l>
<l n="107">σκῆπτρον ἔχων. Σάτυροι δὲ δαφοινήεσσαν ἀπήνην </l>
<l n="108">πορδαλίων ἔζευξαν ἐπειγομένῳ Διονύσῳ· </l>
<l n="109">Σιληνοὶ δ' ἀλάλαζον· ἐμυκήσαντο δὲ Βάκχαι </l>
<l n="110">θυρσοφόροι· στρατιαὶ δὲ συνήλυδες εἰς μόθον Ἰνδῶν </l>
<l n="111">στοιχάδες ἐρρώοντο· καὶ ἔβρεμεν αὐλὸς Ἐνυοῦς· </l>
<l n="112">κεκριμένας δὲ φάλαγγας ἐκόσμεον ἡγεμονῆες. </l>
<l n="113">καί τις ὑπὲρ νώτοιο θορὼν ἐπιβήτορι παλμῷ </l>
<l n="114">εἰς δρόμον ἐσσυμένης λοφιὴν ἐπεμάστιεν ἄρκτου </l>
<l n="115">λυσσαλέης· ἕτερος δὲ δασύτριχα γαστέρα νύσσων </l>
<l n="116">ἄγριον ἡνιόχευε καλαύροπι ταῦρον ὁδίτην, </l>
<l n="117">πλευραῖς ἀμφοτέραις κεχαλασμένα ταρσὰ συνάπτων· </l>
<l n="118">ὃς δὲ δασυστέρνων ῥαχίης ἐπέβαινε λεόντων </l>
<l n="119">αὐχενίων πλοκάμων δεδραγμένος ἀντὶ χαλινοῦ. </l>
<l n="120" rend="indent(1)">καὶ μέγαρον πατρῷον ὁμοῦ καὶ κλῆρον ἐάσσας </l>
<l n="121">Βότρυς ἐρευθήεις, τετράζυγον ἅρμα τιταίνων, </l>
<l n="122">σύνδρομος ἡνιόχευε φιλοσταφύλῳ Διονύσῳ, </l>
<l n="123">δμῶας ἔχων κατόπισθε· Μέθῃ δ' ἅμα μητέρι νύμφη </l>
<l n="124">λευκοχίτων ἀνέβαινεν ἐς ἀργυρόκυκλον ἀπήνην, <pb/> </l>
<l n="125">καὶ ζυγίων Φασύλεια κυβερνήτειρα λεπάδνων </l>
<l n="126">εἰς λόφον ἡμιόνων χρυσέην ἐλέλιζεν ἱμάσθλην· </l>
<l n="127">καὶ Πίθος εὐρυκάρηνος, ὀπίστερον ἅρμα τιταίνων, </l>
<l n="128">ἕσπετο θητεύων καὶ Βότρυϊ καὶ Διονύσῳ. </l>
<l n="129">οὐ μὲν ἔην ἀγέραστος· ἑλὼν δέ μιν ἐς χθόνα Λυδῶν </l>
<l n="130">Βάκχος ἄναξ ἔστησε μέθης ἐγκύμονι ληνῷ, </l>
<l n="131">δεχνύμενον χυτὸν ὄγκον ἐυρραθάμιγγος ὀπώρης </l>
<l n="132">ἄγγεσιν οἰνοδόκοις, ὅθεν οὔνομα τοῦτο φυλάσσων </l>
<l n="133">πορφυρέῳ κενεῶνι πίθος παρὰ γείτονι ληνῷ </l>
<l n="134">ἵσταται εὔια δῶρα δεδεγμένος εἰσέτι Βάκχου, </l>
<l n="135">σῆμα Πίθου προτέροιο· καὶ εἰ βροτέην λάχε φωνήν, </l>
<l n="136">τοῖον ἔπος Σατύροισιν ἐρεύγετο κῶμον ἀκούων· </l>
<l n="137" rend="indent(1)">„εἰμὶ Πίθος, προτέροιο φερώνυμος, ἄγχι δὲ ληνοῦ </l>
<l n="138">δέχνυμαι ἡμερίδων γλυκερὸν ῥόον· Ἀσσυρίου δὲ </l>
<l n="139">λάτρις ἐγὼ Σταφύλου καὶ Βότρυος, ἀμφοτέρους δὲ </l>
<l n="140">νηπιάχους ἔθρεψα γέρων τροφός· εἰσέτι δ' ἄμφω, </l>
<l n="141">οἷα πάλιν ζώοντας, ἐμαῖς λαγόνεσσιν ἀείρω.“ </l>
<l n="142" rend="indent(1)">καὶ τὰ μὲν ὣς ἤμελλε μετὰ χρόνον ὀψὲ τελέσσαι </l>
<l n="143">Βάκχος ἄναξ. περόων δὲ Τύρον καὶ Βύβλον ὁδεύων </l>
<l n="144">καὶ ποταμοῦ θυόεντος Ἀδώνιδος εὔγαμον ὕδωρ </l>
<l n="145">καὶ σκόπελον Λιβάνοιο καὶ ἔνδια Κυπρογενείης </l>
<l n="146">Ἀρραβίης ἐπέβαινε, καὶ εὐόδμων ἀπὸ δένδρων ... <pb/> </l>
<l n="147">Νυσιάδος τανύφυλλον ἐθάμβεε δειράδα λόχμης </l>
<l n="148">καὶ πόλιν αἰπύδμητον, ἀκοντοφόρων τροφὸν ἀνδρῶν. </l>
<l n="149" rend="indent(1)">ἔνθα τις, Ἄρεος αἷμα, μιαιφόνος ᾤκεεν ἀνήρ, </l>
<l n="150">ἤθεσι ῥιγεδανοῖσιν ἔχων μίμημα τοκῆος, </l>
<l n="151">ὀθνείους ἀθέμιστος ἀμεμφέας εἰς μόρον ἕλκων, </l>
<l n="152">αἰνομανὴς Λυκόοργος· ἀποκταμένων δὲ σιδήρῳ </l>
<l n="153">ἔστεφεν ἀνδρομέοισιν ἑὸν πυλεῶνα καρήνοις </l>
<l n="154">εἴκελος Οἰνομάῳ καὶ ὁμόχρονος, οὗ ποτε δειλὴ </l>
<l n="155">πατρὸς ἀνυμφεύτοισι δόμοις ἐφυλάσσετο κούρη </l>
<l n="156">χήρη, γηραλέη, γαμίων ἔτι νῆις ἐρώτων, </l>
<l n="157">εἰσόκε Τανταλίδης, ἱππήλατον οἶδμα χαράσσων, </l>
<l n="158">ἄβροχον ἅρμα φέρων τετράζυγον Ἐννοσιγαίου </l>
<l n="159">νυμφίδιον δρόμον εἶχεν, ὅτε τροχοειδέι κύκλῳ </l>
<l n="160">Μυρτίλος αἰολόμητις ἐπίκλοπον ἤνυσε νίκην </l>
<l n="161">μιμηλῷ τελέσας ἀπατήλιον ἄξονα κηρῷ, </l>
<l n="162">οἶκτον ἔχων καὶ ἔρωτα γοήμονος Ἱπποδαμείης· </l>
<l n="163">καὶ δρόμος ἦν ἀνόνητος· ὑπ' Ἠελίοιο δὲ δίφρῳ </l>
<l n="164">κηροπαγὴς φλογόεντι † ῥυμὸς θερμαίνετο πυρσῷ, </l>
<l n="165">καὶ τροχὸν ἠκόντιζε λυθεὶς μινυώριος ἄξων. </l>
<l n="166">τοῖος ἔην Λυκόοργος ὁμότροπος· ἀχθοφόρους δὲ <pb/> </l>
<l n="167">πολλάκις ἐν τριόδοισιν ἀλήμονας ἄνδρας ὁδίτας </l>
<l n="168">δήσας εἰς δόμον εἷλκεν, Ἐνυαλίῳ δὲ τοκῆι </l>
<l n="169">δαιτρεύων ἱέρευε· δαϊζομένων δὲ μαχαίρῃ </l>
<l n="170">ἄκρα λαβὼν ἐπύκαζε κακοξείνους πυλεῶνας. </l>
<l n="171">ὡς δ' ὅτε δυσμενέων μετὰ φύλοπιν ὀψὲ μολόντος </l>
<l n="172">ἀνδρὸς ἀκοντοφόροιο νέης ἀναθήματα νίκης, </l>
<l n="173">ἀσπίδες ἢ πήληκες, ἐπεκρεμόωντο μελάθρῳ, </l>
<l n="174">οὕτω καὶ φονίοιο παρὰ προπύλαια Λυκούργου </l>
<l n="175">ἄκρα ποδῶν καὶ χεῖρες ἐπῃώρηντο θανόντων. </l>
<l n="176">καὶ φόνος ἦν· ξενίου δὲ Διὸς παρὰ γείτονι βωμῷ </l>
<l n="177">ὀθνεῖοι στενάχοντες ἐμιστύλλοντο μαχαίρῃ, </l>
<l n="178">οἷα βόες καὶ μῆλα, περιρραίνοντο δὲ βωμοὶ </l>
<l n="179">σφαζομένων, στικτὴ δὲ κόνις φοινίσσετο λύθρῳ </l>
<l n="180">δώματος ἀμφὶ θύρετρα· βιαζόμενοι δὲ πολῖται </l>
<l n="181">ἀντὶ Διὸς σύροντο θυηπολέειν Λυκοόργῳ. </l>
<l n="182" rend="indent(1)">οὐδὲ λάθες, Διόνυσε, δολορραφέος φθόνον Ἥρης· </l>
<l n="183">ἀλλὰ πάλιν κοτέουσα τεῇ θεόπαιδι γενέθλῃ </l>
<l n="184">ἄγγελον Ἶριν ἔπεμπε δυσάγγελον, ὄφρα σε θέλξῃ </l>
<l n="185">κλεψινόῳ κεράσασα δόλῳ ψευδήμονα πειθώ· </l>
<l n="186">δῶκε δέ οἱ βουπλῆγα θεημάχον, ὄφρα κομίσσῃ </l>
<l n="187">Ἀρραβίης μεδέοντι, Δρυαντιάδῃ Λυκοόργῳ. </l>
<l n="188" rend="indent(1)">οὐδὲ θεὰ δήθυνεν· ἀμειβομένῳ δὲ προσώπῳ <pb/> </l>
<l n="189">Ἄρεος ἀντιτύποιο νόθην ἐψεύσατο μορφήν· </l>
<l n="190">καὶ λόφον εὐπήληκα διαιθύσσουσα καρήνου, </l>
<l n="191">δαιδαλέους κροκόεντας ἑοὺς ῥίψασα χιτῶνας, </l>
<l n="192">κερδαλέῳ θώρηκι καλύπτετο, μαῖα κυδοιμοῦ, </l>
<l n="193">αἱμαλέῳ θώρηκι, καὶ ἐγρεκύδοιμον ἀπειλὴν </l>
<l n="194">ἄρσενα κερδαλέη βλοσυρῷ πέμπουσα προσώπῳ </l>
<l n="195">γλῶσσαν Ἐνυαλίου τροχαλῇ μιμήσατο φωνῇ· </l>
<l n="196" rend="indent(1)">„τέκνον, ἀνικήτου σπόρος Ἄρεος, ἦ ῥα καὶ αὐτὸς </l>
<l n="197">Βασσαρίδων τρομέεις ἁπαλόχροα θῆλυν ἀπειλήν; </l>
<l n="198">οὐκ ἀπὸ Θερμώδοντος Ἀμαζόνες εἰσὶ καὶ αὐταί, </l>
<l n="199">οὐκ ἀπὸ Καυκασίοιο μαχήμονές εἰσι γυναῖκες· </l>
<l n="200">οὐ θοὰ τόξα φέρουσι καὶ οὐ δονέουσιν ὀιστούς· </l>
<l n="201">οὐ θρασὺν ἵππον ἔχουσιν ἀρήιον· οὐδ' ὑπὲρ ὤμων </l>
<l n="202">βάρβαρον ἡμιτέλεστον ἐλαφρίζουσι βοείην. </l>
<l n="203">αἰδέομαι καλέων σε ποτὶ κλόνον, ὅττι γυναῖκες </l>
<l n="204">δῆριν ἀπειλείουσιν ἀδηρίτῳ Λυκοόργῳ. </l>
<l n="205">ἠρεμέεις, Λυκόοργε, κορυσσομένου Διονύσου; </l>
<l n="206">θνητὸς ἀνὴρ πέλεν οὗτος ἀώριος, οὐκ ἀπὸ φύτλης </l>
<l n="207">οὐρανίης βλάστησε· Διὸς δέ μιν Ἑλλάδι φήμῃ </l>
<l n="208">ἔμμεναι ἔπλασε μῦθος· ἐγὼ δ' οὐκ οἶδα πιθέσθαι </l>
<l n="209">ἀμφὶ τόκου Κρονίωνος, ὅτι βροτὸν ἄρσενι μηρῷ </l>
<l n="210">υἱέα θῆλυν ἔτικτε πατὴρ ἐμὸς ὑψιμέδων Ζεύς· </l>
<l n="211">μύθοις ψευδαλέοις οὐ πείθομαι, εἰ βροτὸς ἀνὴρ <pb/> </l>
<l n="212">Ζηνὸς ἐμοῦ τόκον ἔσχεν, ὅθεν βλάστησεν Ἀθήνη· </l>
<l n="213">Ζεὺς ἐμὸς οὐ δεδάηκεν ἀνάλκιδα παῖδα λοχεῦσαι· </l>
<l n="214">Ἄρεα σὸν γενέτην ἔχε μάρτυρον· οἶδας Ἀθήνην </l>
<l n="215">παῖδα Διὸς θήλειαν ἀρειοτέρην Διονύσου. </l>
<l n="216">τέκνον ἐμόν, μεθέπεις ἴδιον σθένος, οὐδὲ χατίζεις </l>
<l n="217">πατρὸς Ἐνυαλίοιο, καὶ εἰ πολέμοισιν ἀνάσσει· </l>
<l n="218">ἔμπης δ', ἢν ἐθέλῃς, θωρήξομαι, οὐδέ σε λείψω </l>
<l n="219">μοῦνον ἐνὶ πτολέμοισι· θεὰ δέ σοι, εἰ χρέος εἴη, </l>
<l n="220">γνωτὴ Ζηνὸς ἄκοιτις ὁμόστολος εἰς μόθον Ἥρη </l>
<l n="221">ἕσπεται υἱωνοῖο προασπίζουσα Λυκούργου“ ... </l>
<l n="222" rend="indent(1)">„... στήσω δ' ὑμετέρου θεοδέγμονος ἔνδοθι νηοῦ </l>
<l n="223">θύρσους Βασσαρίδων, νόθα δούρατα· βουκεράων δὲ </l>
<l n="224">Κενταύρων ἀτίνακτα κεράατα μακρὰ δαΐξας </l>
<l n="225">τοξοφόρων Ἀράβων κεραελκέα τόξα τελέσσω, </l>
<l n="226">ὡς θέμις· ἐκταδίην δὲ ταμὼν δολιχόσκιον οὐρὴν </l>
<l n="227">Σιληνῶν λασίην τελέσω πλήξιππον ἱμάσθλην. </l>
<l n="228">ταῦτα μὲν εἰς σὲ φέρω μετὰ φύλοπιν· ἀπτολέμου δὲ </l>
<l n="229">Βάκχου ξανθὰ πέδιλα γυναικείους τε χιτῶνας <pb/> </l>
<l n="230">πορφυρέους καὶ θῆλυν ἐπ' ἰξύι κυκλάδα μίτρην </l>
<l n="231">γνωτῇ σεῖο δάμαρτι φυλάξομεν Ἀφρογενείῃ, </l>
<l n="232">ἅρμενα θήλεα δῶρα· γυναιμανέος δὲ Λυαίου </l>
<l n="233">ἀμφιπόλων στίχα πᾶσαν ἐμοῖς δμώεσσι συνάψω </l>
<l n="234">εἰς εὐνὴν ἀνάεδνον ἀναγκαίων ὑμεναίων, </l>
<l n="235">οἷα δορικτήτοισι πέλει θέμις· οὐτιδανοὺς δὲ </l>
<l n="236">ἡμερίδων ὄρπηκας, † εὔια δῶρα Λυαίου, </l>
<l n="237">θερμοτέρῳ σπινθῆρι δεδέξεται Ἀρραβίη φλόξ. </l>
<l n="238">καὶ βριαρὴ θεράπαινα χοροπλεκέος Διονύσου </l>
<l n="239">Βασσαρὶς ἀλλοίην ἐχέτω καὶ ἀήθεα τέχνην </l>
<l n="240">δώματα ναιετάουσα μετ' οὔρεα, δαιδαλέην δὲ </l>
<l n="241">νεβρίδα καλλείψασα δέμας κρύψειε χιτῶνι, </l>
<l n="242">καρπὸν ἀλετρεύουσα μύλης τροχοειδέι πέτρῳ· </l>
<l n="243">καὶ στεφάνους ῥίψασα, καὶ ἣν καλέουσιν ὀπώρην, </l>
<l n="244">ξυνὰ διδασκέσθω μελεδήματα δίζυγι θεσμῷ, </l>
<l n="245">δμωὶς ἀναγκαίη καὶ Παλλάδι καὶ Κυθερείῃ </l>
<l n="246">ἠματίοις ταλάροισι καὶ ἐννυχίοις ὑμεναίοις, </l>
<l n="247">κερκίδα κουφίζουσα καὶ οὐκέτι κύμβαλα Ῥείης. </l>
<l n="248">Σιληνοὶ δὲ γέροντες ἐμῆς παρὰ δαῖτα τραπέζης </l>
<l n="249">εὔιον ἀείσωσι, καὶ ἠθάδος ἀντὶ Λυαίου </l>
<l n="250">κῶμον ἀνακρούσωσι καὶ Ἄρεϊ καὶ Λυκοόργῳ.“ </l>
<l n="251" rend="indent(1)">ὣς φαμένου μείδησε θεὰ χρυσόπτερος Ἶρις, </l>
<l n="252">ψευδαλέην ἴρηκος ἐρετμώσασα πορείην. <pb/> </l>
<l n="253" rend="indent(1)">καί μιν ἰδὼν Λυκόοργος ἑὴν μαντεύσατο νίκην, </l>
<l n="254">γινώσκων ταχὺν ὄρνιν, ὅτι πτερὰ φοίνια πάλλων </l>
<l n="255">ἀδρανέας δεδάηκε πελειάδας εἰς φόβον ἕλκειν· </l>
<l n="256">εἶδε γάρ, εἶδεν ὄνειρον ὁμοίιον, ὡς παρὰ λόχμῃ </l>
<l n="257">χαιτήεις κεκόρυστο λέων λυσσώδεϊ λαιμῷ </l>
<l n="258">καὶ βαλίων ἐλάφων κεραὴν ἐδίωκε γενέθλην. </l>
<l n="259">τοῖον ὄναρ νοέων ἐκορύσσετο θυιάσι Βάκχαις, </l>
<l n="260">Βασσαρίδας κεμάδεσσιν ἀπειρομόθοισιν ἐίσκων, </l>
<l n="261">καὶ πλέον ἔλλαβε θάρσος. ἀναΐξασα δὲ δαίμων </l>
<l n="262">νεύμασιν Ἡραίοισι προάγγελος ἦλθε Λυαίῳ, </l>
<l n="263">ταρσὰ ποδῶν πτερόεντι περισφίγξασα πεδίλῳ, </l>
<l n="264">ῥάβδον ἐλαφρίζουσα, καὶ ὡς Διὸς ἄγγελος Ἑρμῆς </l>
<l n="265">Βάκχῳ χαλκοχίτωνι δολοπλόκον ἴαχε φωνήν· </l>
<l n="266" rend="indent(1)">„γνωτέ, περισσονόοιο Διὸς τέκος, ἔκτοθι χάρμης </l>
<l n="267">ὄργια σεῖο κόμιζε φιλοξείνῳ Λυκοόργῳ. </l>
<l n="268">λεῖπε μόθον, μὴ κτεῖνε φίλους, μὴ φεῦγε γαλήνην, </l>
<l n="269">ἵλαθι μειλιχίοισι· τίς ἤπιον ἄνδρα δαμάσσει; </l>
<l n="270">μηδὲ τεοῖς ἱκέτῃσιν ἀναστήσειας ἐνυώ· </l>
<l n="271">μὴ τεὸν ἀστερόεντι δέμας θώρηκι καλύψῃς· </l>
<l n="272">μὴ κεφαλὴν σφίγξειας ἀερσιλόφῳ τρυφαλείῃ· </l>
<l n="273">μὴ τρίχα μιτρώσειας ἐχιδνήεντι κορύμβῳ· </l>
<l n="274">ἀλλὰ λιπὼν σέο θύρσα μιαιφόνα, καὶ κέρας οἴνου </l>
<l n="275">ἔμπλεον ἡδυπότοιο καὶ ἠθάδα ῥάβδον ἀείρων, </l>
<l n="276">εὔια δῶρα τίταινε φιλοσταφύλῳ Λυκοόργῳ· <pb/> </l>
<l n="277">ἄρτι δέμας κόσμησον ἀναιμάκτῳ σέο πέπλῳ, </l>
<l n="278">ἄρτι μέλος πλέξωμεν ἀθωρήκτοιο χορείης, </l>
<l n="279">καὶ στρατὸς ἠρεμέων μενέτω παρὰ δάσκιον ὕλην, </l>
<l n="280">μὴ μόθον ἐντύνειε γαληναίῳ βασιλῆι· </l>
<l n="281">ἀλλά, βαλὼν πλοκάμοισι φίλον στέφος, ἔρχεο χαίρων </l>
<l n="282">εἰς δόμον ἀκλήιστον ἑτοιμοτάτου Λυκοόργου, </l>
<l n="283">ἔρχεο κωμάζων ἅτε νυμφίος· Ἰνδοφόνους δὲ </l>
<l n="284">θύρσους σεῖο φύλαξον ἀπειθέι Δηριαδῆι. </l>
<l n="285">οὐ μὲν ἄναξ Λυκόοργος ἀνάλκιδα θυμὸν ἀέξει· </l>
<l n="286">ἔστι γὰρ Ἄρεος αἷμα Διιπετές, ἐν δὲ κυδοιμοῖς </l>
<l n="287">πατρὸς Ἐνυαλίοιο φέρων ἐμφύλιον ἀλκὴν </l>
<l n="288">οὐδὲ τεοῦ Κρονίωνος ὑποπτήσσειεν ἐνυώ.“ </l>
<l n="289" rend="indent(1)">ὣς φαμένη παρέπεισε, μεταχρονίῳ δὲ πεδίλῳ </l>
<l n="290">αἰθέρος ἔνδον ἵκανε. δολοφροσύνῃ δὲ θεαίνης </l>
<l n="291">ἐγρεμόθους Διόνυσος ἑοὺς ἀπεσείσατο θύρσους </l>
<l n="292">καὶ κυνέην λοφόεσσαν ἑῶν ἀνέλυσε κομάων </l>
<l n="293">καὶ σάκος ἀστερόνωτον ἐθήκατο· χειρὶ δὲ γυμνῇ </l>
<l n="294">πορφυρέης ἤειρε βεβυσμένον ἄγγος ἐέρσης, </l>
<l n="295">ὀξὺ κέρας καὶ βότρυν ἀπενθέα· μηκεδανὴν δὲ </l>
<l n="296">ἄπλοκον ἀμπελόεντι κόμην ἐστέψατο κισσῷ. </l>
<l n="297">καὶ στρατιὴν εὔοπλον ἐγερσιμόθους τε γυναῖκας </l>
<l n="298">ἐγγύθι Καρμήλοιο λιπὼν καὶ δίφρα λεόντων <pb/> </l>
<l n="299">ἁβροχίτων ἀσίδηρος ἐκώμασε πεζὸς ὁδίτης· </l>
<l n="300">καὶ μέλος εὐφροσύνης ἐπιδόρπιον ἴαχε σύριγξ, </l>
<l n="301">καὶ φίλιον σύριγμα συνωρίδες ἔβρεμον αὐλῶν· </l>
<l n="302">χερσὶ δὲ δινεύουσα φιλεύια ῥόπτρα Λυαίου </l>
<l n="303">Βασσαρὶς ἐσκίρτησε παρὰ προπύλαια Λυκούργου. </l>
<l n="304" rend="indent(1)">καὶ θρασὺς ὡς ἤκουσεν ἄναξ ἀλάλαγμα χορείης, ... </l>
<l n="305">αὐλοῦ μελπομένοιο μέλος Βερεκυντίδος ἠχοῦς </l>
<l n="306">καὶ καναχῆς σύριγγος, ἀρασσομένης δὲ καὶ αὐτῆς </l>
<l n="307">μαίνετο παπταίνων διδυμόκτυπα κύκλα βοείης· </l>
<l n="308">καὶ θεὸν ἀμπελόεντα παρὰ προθύροισι δοκεύων, </l>
<l n="309">σαρδόνιον γελόων, φιλοκέρτομον ἴαχε φωνήν, </l>
<l n="310">Βασσαρίδων ἐλατῆρι χέων ἄσπονδον ἀπειλήν· </l>
<l n="311" rend="indent(1)">„ἡμετέρων ὁράᾳς ἀναθήματα ταῦτα μελάθρων; </l>
<l n="312">καὶ σύ, φίλος, κόσμησον ἐμὸν δόμον ἢ σέο θύρσοις </l>
<l n="313">ἢ ποσὶν ἢ παλάμῃσιν ἢ αἱματόεντι καρήνῳ. </l>
<l n="314">εἰ κεραοῖς Σατύροισι, κερασφόρε Βάκχε, κελεύεις, </l>
<l n="315">ὑμέας ἶσα βόεσσιν ἐμῷ βουπλῆγι δαμάσσω. </l>
<l n="316">τοῦτό σοι ἐξ ἐμέθεν ξεινήιον, ὄφρα τις εἴπῃ, </l>
<l n="317">ἢ θεὸς ἢ μερόπων τις, ὅτι προπύλαια Λυκούργου </l>
<l n="318">ἡμιτόμοις μελέεσσιν ἐμιτρώθη Διονύσου. </l>
<l n="319">οὐ παρὰ Βοιωτοῖσιν ἀνάσσομεν, οὐ τάδε Θῆβαι, </l>
<l n="320">οὐ Σεμέλης δόμος οὗτος, ὅπῃ νόθα τέκνα γυναῖκες </l>
<l n="321">ἀστεροπῇ τίκτουσι καὶ ὠδίνουσι κεραυνῷ. </l>
<l n="322">σείεις οἴνοπα θύρσον, ἐγὼ βουπλῆγα τινάσσω, <pb/> </l>
<l n="323">καί σε διατμήξας βοέου κατὰ μέσσα μετώπου </l>
<l n="324">ὑμετέρην ἐπίκυρτον ἀναρρήξαιμι κεραίην.“ </l>
<l n="325" rend="indent(1)">ὣς εἰπὼν ἐδίωκε Διωνύσοιο τιθήνας </l>
<l n="326">θεινομένας βουπλῆγι· φιλοσκάρθμων δὲ γυναικῶν </l>
<l n="327">ἡ μὲν ἑῆς παλάμης ἀπεσείσατο κύμβαλα Ῥείης, </l>
<l n="328">ἡ δὲ φιλοκροτάλων ἀπεθήκατο τύμπανα χειρῶν, </l>
<l n="329">ἄλλη βοτρυόεσσαν ἀπηκόντιζεν ὀπώρην, </l>
<l n="330">ἄλλη νεκταρέοισι συνωλίσθησε κυπέλλοις· </l>
<l n="331">πολλαὶ δ' αὐτοκύλιστον ἀπερρίψαντο κονίῃ </l>
<l n="332">ἡδυμελῆ σύριγγα καὶ ἔμπνοον αὐλὸν Ἀθήνης. </l>
<l n="333">ὡς δ' ὅτε τις μετὰ χεῖμα γαληναίῃ παρὰ λόχμῃ </l>
<l n="334">ἀννεφέλου Φαέθοντος ἰδὼν τερψίμβροτον αἴγλην </l>
<l n="334a">......................... ποιμήν, </l>
<l n="335">Πανὶ δὲ κῶμον ἔγειρε, συνωρχήσαντο δὲ Νύμφαι· </l>
<l n="336">ἄφνω δ' ἐκ σκοπέλοιο χύθη μυκώμενον ὕδωρ </l>
<l n="337">κύμασι πυργωθέντος ὀρεσσιχύτου ποταμοῖο· </l>
<l n="338">αὐτὰρ ὁ συρίζων ἀπεσείσατο πηκτίδα χειρῶν </l>
<l n="339">δειμαίνων θρασὺ κῦμα χαραδραίου ποταμοῖο, <pb/> </l>
<l n="340">οἰδαλέῳ μὴ μῆλα κατακρύψειε ῥεέθρῳ· </l>
<l n="341">ὣς ὅ γε τερψινόου σκεδάσας ἀλάλαγμα χορείης </l>
<l n="342">εἰς ὄρος ὑψικάρηνον ἀνάμπυκας ἤλασε Βάκχας· </l>
<l n="343">καὶ κλονέων ἀχόρευτος ἀλήμονα θῆλυν ἐνυώ, </l>
<l n="344">θηγαλέον βουπλῆγα φέρων, κειμήλιον Ἥρης, </l>
<l n="345">χαλκοχίτων Λυκόοργος ἀτευχέι μάρνατο Βάκχῳ· </l>
<l n="346">καὶ κέλαδον βρονταῖον ἐπέκτυπε δύσμαχος Ἥρη, </l>
<l n="347">μητρυιὴ βαρύδουπος ἐπιβρίζουσα Λυαίῳ, </l>
<l n="348">καί μιν ἀνεπτοίησε· βαρυζήλου δὲ θεαίνης </l>
<l n="349">ὕψι κορυσσομένης ἐλελίζετο γούνατα Βάκχου· </l>
<l n="350">ἔλπετο γὰρ Κρονίωνα προασπίζειν Λυκοόργου, </l>
<l n="351">αἰθερίου πατάγοιο τύπον βρονταῖον ἀκούων· </l>
<l n="352">ταρβαλέοις δὲ πόδεσσι φυγὼν ἀκίχητος ὁδίτης </l>
<l n="353">γλαυκὸν Ἐρυθραίης ὑπεδύσατο κῦμα θαλάσσης. </l>
<l n="354" rend="indent(1)">τὸν δὲ Θέτις βυθίη φιλίῳ πήχυνεν ἀγοστῷ, </l>
<l n="355">καί μιν ἔσω δύνοντα πολυφλοίσβοιο μελάθρου </l>
<l n="356">χερσὶ φιλοξείνοισιν Ἄραψ ἠσπάζετο Νηρεύς· </l>
<l n="357">τὸν δὲ παρηγορέων φιλίῳ μειλίξατο μύθῳ· </l>
<l n="358" rend="indent(1)">„εἰπέ, τί σοι, Διόνυσε, κατηφέες εἰσὶν ὀπωπαί; </l>
<l n="359">οὔ σε χαμαιγενέων Ἀράβων στρατός, οὔ σε διώκων </l>
<l n="360">θνητὸς ἀνὴρ νίκησε, καὶ οὐ βροτέην φύγες αἰχμήν· </l>
<l n="361">ἀλλὰ Διὸς Κρονίδαο κασιγνήτη δάμαρ Ἥρη </l>
<l n="362">οὐρανόθεν κεκόρυστο συναιχμάζουσα Λυκούργῳ, </l>
<l n="363">Ἥρη καὶ μενέχαρμος Ἄρης καὶ χάλκεος αἰθήρ, <pb/> </l>
<l n="364">τέτρατος ἦν Λυκόοργος ὁ τηλίκος· ὑψιμέδων δὲ </l>
<l n="365">πολλάκι σὸς γενέτης πρόμος αἰθέρος εἴκαθεν Ἥρῃ. </l>
<l n="366">σοὶ πλέον ἔσσεται εὖχος, ὅταν μακάρων τις ἐνίψῃ, </l>
<l n="367">ὅττι Διὸς μεγάλοιο δάμαρ καὶ σύγγονος Ἥρη </l>
<l n="368">χεῖρας ἑὰς θώρηξεν ἀθωρήκτῳ Διονύσῳ.“ </l>
<l n="369" rend="indent(1)">τοῖα παρηγορέων Βρομίῳ μυθήσατο Νηρεύς. </l>
<l n="370">καὶ χαροποῖς ῥοθίοισι καλυπτομένου Διονύσου </l>
<l n="371">ἀσχαλόων Λυκόοργος ἐς ὕδατα ῥῆξεν ἰωήν· </l>
<l n="372" rend="indent(1)">„αἴθε πατήρ με δίδαξε μετὰ κλόνον ἔργα θαλάσσης, </l>
<l n="373">ὥς κεν ἀεθλεύσοιμι καὶ ἰχθυβόλων ἐς ἀγῶνα </l>
<l n="374">ἀγρεύσας Διόνυσον, ὑποβρυχίων δ' ἀπὸ κόλπων </l>
<l n="375">Λυδὸν ἐμὸν θεράποντα τὸ δεύτερον ἐς χθόνα σύρω. </l>
<l n="376">ἀλλ', ἐπεὶ οὐ μάθον ἔργα θαλασσοπόρων ἁλιήων </l>
<l n="377">καὶ βυθίης οὐκ οἶδα δολορραφέος δόλον ἄγρης, </l>
<l n="378">Λευκοθέης ἔχε δῶμα βαθύρροον, εἰσόκε πόντου </l>
<l n="379">καὶ σὲ καὶ ὃν καλέουσι μεταστήσω Μελικέρτην, </l>
<l n="380">σύγγονον αἷμα φέροντα· καὶ οὐ χρέος ἐστὶ σιδήρου, </l>
<l n="381">οὐ χθονίου βουπλῆγος ἀφειδέος, ἀλλὰ χατίζω </l>
<l n="382">ἰχθυβόλων, ἵνα δύντες Ἐρυθραίης βυθὸν ἅλμης </l>
<l n="383">ἐνδόμυχον Διόνυσον ἀφαρπάξωσι θαλάσσης· </l>
<l n="384">ἰχθυβόλοι, Νηρῆος ἐρευνητῆρες ἐναύλων, </l>
<l n="385">δίκτυα μὴ νεπόδεσσιν ἐφαπλώσητε θαλάσσης, <pb/> </l>
<l n="386">ἀλλὰ λίνοις Διόνυσον ἐρύσσατε· Λευκοθέη δὲ </l>
<l n="387">ἐς χθόνα νοστήσειε συναγρευθεῖσα Λυαίῳ, </l>
<l n="388">καὶ θρασὺς εἰς ἐμὸν οἶκον ὁμαρτήσειε Παλαίμων </l>
<l n="389">ἀβρέκτοις μελέεσσιν ὑποδρήσσων Λυκοόργῳ, </l>
<l n="390">ὄφρα λιπὼν Ἐφύρειον ἁλιτρεφέων δρόμον ἵππων </l>
<l n="391">δίφρον ἐμὸν ζεύξειεν ἐπιχθονίῃ παρὰ φάτνῃ, </l>
<l n="392">αὐτὸς ὁμοῦ καὶ Βάκχος ὀπάονες· εἷς δόμος ἔστω, </l>
<l n="393">εἷς δόμος ἀμφοτέροισι, Παλαίμονι καὶ Διονύσῳ.“ </l>
<l n="394" rend="indent(1)">ὣς εἰπὼν κεχόλωτο, καὶ ἠπείλησε θαλάσσῃ </l>
<l n="395">καὶ πολιῷ Νηρῆι, καὶ ἤθελε πόντον ἱμάσσειν. </l>
<l n="396">Ζεὺς δὲ πατὴρ ἰάχησεν ἀμαιμακέτῳ Λυκοόργῳ· </l>
<l n="397" rend="indent(1)">„ἀφραίνεις, Λυκόοργε, μάτην ἀνέμοισιν ἐρίζων· </l>
<l n="398">χάζεο σοῖσι πόδεσσιν, ἕως ὁρόωσιν ὀπωπαί. </l>
<l n="399">ἔκλυες, ὡς τὸ πάροιθεν ὀρεσσιχύτῳ παρὰ πηγῇ </l>
<l n="400">γυμνὴν Τειρεσίας θηήσατο μοῦνον Ἀθήνην, </l>
<l n="401">οὐ δόρυ θοῦρον ἄειρε καὶ οὐ πολέμιζε θεαίνῃ, </l>
<l n="402">ἔμπης μοῦνον ὄπωπε καὶ ὤλεσε φέγγος ὀπωπῆς.“ </l>
<l n="403" rend="indent(1)">τοῖον ἔπος κατέλεξε δι' ἠέρος ὑψιμέδων Ζεὺς </l>
<l n="404">δυσσεβίην ὑπέροπλον ὀπιπεύων Λυκοόργου. <pb/> </l>
</div>
<div type="Book" n="21">
<l n="t1"><label type="head">ΔΙΟΝΥΣΙΑΚΩΝ ΕΙΚΟΣΤΟΝ ΠΡΩΤΟΝ.</label> </l>
<l n="1" rend="indent(1)">Οὐδὲ Δρυαντιάδης προτέρης ἐπελήσατο χάρμης· </l>
<l n="2">ἀλλὰ λαβὼν βουπλῆγα τὸ δεύτερον ἔνδοθι λόχμης ... </l>
<l n="3">ἔθνεα Βασσαρίδων διζήμενος. Ἀμβροσίῃ δὲ </l>
<l n="4">δῶκε μένος καὶ θάρσος ἀρειμανὲς οὐράνιος Ζεύς, </l>
<l n="5">ἣ τότε βακχευθεῖσα κατάσχετος οἴδματι λύσσης </l>
<l n="6">μάρμαρον ἠέρταζε, καταιχμάζουσα Λυκούργου, </l>
<l n="7">καὶ βριαρὴν τρυφάλειαν ἀπεστυφέλιξε κομάων. </l>
<l n="8">αὐτὰρ ὁ θαρσήεις ἐπεμάρνατο μείζονι πέτρῳ </l>
<l n="9">τρηχαλέῳ, καὶ στέρνα βοώπιδος ἤλασε Νύμφης· </l>
<l n="10">οὐδέ μιν ἐπρήνιξε, χόλῳ δ' ἀνενείκατο φωνήν· </l>
<l n="11" rend="indent(1)">„Ἆρες, ἄναξ πολέμοιο, πάτερ κρατεροῖο Λυκούργου, </l>
<l n="12">αἰδόμενος σκοπίαζε τεὸν γόνον ἀντὶ Λυαίου </l>
<l n="13">οὐτιδανὴν ἀσίδηρον ὀιστεύοντα γυναῖκα. </l>
<l n="14">πόντος ἐμὸν βουπλῆγα βιάζεται· ἐν ῥοθίοις γὰρ </l>
<l n="15">κρύπτετο μὲν Διόνυσος, ἐγὼ δ' ἄπρηκτος ὁδεύων </l>
<l n="16">ἵξομαι εἰς ἐμὸν ἄστυ, πόνον δ' ἀτέλεστον ἐάσσω.“ <pb/> </l>
<l n="17" rend="indent(1)">ἔννεπεν· Ἀμβροσίην δὲ μέσην γυιαλκέι δεσμῷ </l>
<l n="18">χειρὶ λαβὼν ἐπίεζε· καὶ ἤθελε δεσμὰ καθάψαι, </l>
<l n="19">οἷα δορικτήτην μετανάστιον εἰς δόμον ἕλκων, </l>
<l n="20">παιδοκόμον Βρομίοιο φέρων θιασώδεα Νύμφην, </l>
<l n="21">ἀμφιτόμῳ βουπλῆγι μετάφρενα δούλια νύσσων. </l>
<l n="22">οὐ δέ μιν ἱσταμένην ἀνεσείρασεν, οὐδέ ἑ λύθρῳ </l>
<l n="23">ἀρτιχύτῳ φοίνιξεν ἀρασσομένοιο καρήνου· </l>
<l n="24">ἀλλὰ φύγε θρασὺν ἄνδρα καὶ εὔξατο μητέρι Γαίῃ </l>
<l n="25">Ἀμβροσίη κροκόπεπλος, ὅπως Λυκόοργον ἀλύξῃ. </l>
<l n="26">Γαῖα δὲ καρποτόκεια πετασσαμένη κενεῶνα </l>
<l n="27">ἀμφίπολον Βρομίοιο φιλήτορι δέξατο κόλπῳ </l>
<l n="28">Ἀμβροσίην ζώουσαν· ἀιστωθεῖσα δὲ Νύμφη </l>
<l n="29">εἰς φυτὸν εἶδος ἄμειψε καὶ ἀμπελόεις πέλεν ὄρπηξ· </l>
<l n="30">σειρὴν δ' αὐτοέλικτον ἐπιπλέξασα Λυκούργῳ </l>
<l n="31">ἀγχονίῳ σφήκωσεν ὁμόζυγον αὐχένα δεσμῷ, </l>
<l n="32">μαρναμένη μετὰ θύρσον ἀπειλητῆρι κορύμβῳ. </l>
<l n="33" rend="indent(1)">καὶ φυτὸν αὐδῆεν ζαμενὴς ποιήσατο Ῥείη </l>
<l n="34">ἡμερίδων βασιλῆι χαριζομένη Διονύσῳ· <pb/> </l>
<l n="35">Ἀμβροσίη δ' ὀλόλυξε καὶ ἔμπνοον ἴαχε φωνήν· </l>
<l n="36" rend="indent(1)">„οὐδέ, φυτόν περ ἐοῦσα, τεήν ποτε δῆριν ἀλύξω, </l>
<l n="37">σὸν δέμας οὐτήσω καὶ ἐν ἔρνεσιν, ἀντὶ δὲ σειρῆς </l>
<l n="38">χαλκείης ἀλύτοις σε περισφίγξοιμι πετήλοις· </l>
<l n="39">εἰς σὲ καὶ ἀμπελόεσσα κορύσσομαι, ὄφρα τις εἴπῃ· </l>
<l n="40">’Βασσαρίδες κτείνουσι καὶ ἐν πετάλοισι φονῆας.’ </l>
<l n="41">φυταλιὰς πεφύλαξο μαχήμονας· ἀντιβίους γὰρ </l>
<l n="42">ἡμερίδες βάλλουσι καὶ αἰχμάζουσιν ὀπῶραι. </l>
<l n="43">σοὶ μαχόμην ζώουσα καὶ ὀλλυμένη σε δαμάσσω· </l>
<l n="44">οὕτω ἀριστεύουσι Διωνύσοιο τιθῆναι. </l>
<l n="45">ἔκλυες εἰναλίην ἐχενηίδα, πῶς ἐνὶ πόντῳ </l>
<l n="46">ἰχθὺς βαιὸς ἄναλκις ἐπέχραε πολλάκι ναύταις </l>
<l n="47">ἂψ ἀνασειράζων, ὀλίγῳ δ' ὑπὸ χάσματι λαιμοῦ </l>
<l n="48">μηκεδανὴν ἀνέκοψε κατάσχετον ὁλκάδα δεσμῷ; </l>
<l n="49">δέξο με χερσαίην ἐχενηίδα, δέξο πετήλων </l>
<l n="50">αὐτοπέδην ἀσίδηρον ἐρισταφύλοιο κυδοιμοῦ. </l>
<l n="51">μίμνε μοι, αὐτόθι μίμνε δεδεγμένος υἷα Θυώνης, </l>
<l n="52">εἰσόκε νοστήσειε θαλασσαίων ἀπὸ κόλπων.“ </l>
<l n="53" rend="indent(1)">τοῖα μὲν ἀμπελόεσσα κορυμβοφόρῳ φάτο φωνῇ </l>
<l n="54">Ἀμβροσίη τανύφυλλος, † ἀρασσομένοιο Λυαίου. </l>
<l n="55">καὶ χλοεροῖς δεσμοῖσι κατάσχετος ἄγριος ἀνὴρ <pb/> </l>
<l n="56">ἀρραγέων ἀτίνακτος ἀλυκτοπέδῃσι πετήλων </l>
<l n="57">ἀμφιπαγὴς ἀλάλαζεν ἀπειλείων Διονύσῳ· </l>
<l n="58">οὐδὲ φυγεῖν σθένος εἶχε, μάτην δ' ἐτίνασσεν ἀνάγκῃ </l>
<l n="59">οὐτιδαναῖς ἑλίκεσσι περίπλοκον ἀνθερεῶνα· </l>
<l n="60">οὐδὲ δι' ἀσφαράγοιο μέση πορθμεύετο φωνὴ </l>
<l n="61">θλιβομένου στεφανηδόν· ἐκυκλώσαντο δὲ Βάκχαι ... </l>
<l n="62">αὐχένα μιτρωθέντα μέσον πνικτῆρι κορύμβῳ. </l>
<l n="63">καὶ πέλεκυν δασπλῆτα δορυσσόος ἥρπασεν Ἄρης </l>
<l n="64">παιδὸς ἑοῦ· Βρομίην γὰρ ἐδείδιε λυσσάδα Βάκχην, </l>
<l n="65">μὴ φονίῳ βουπλῆγι δέμας πλήξειε Λυκούργου· </l>
<l n="66">οὐδὲ Δρυαντιάδην χλοερῶν ἀπελύσατο δεσμῶν, </l>
<l n="67">καὶ μάλα περ ποθέων, στεροπῇ δ' ὑπόειξε τοκῆος </l>
<l n="68">δοῦπον ἀπειλητῆρα Διὸς βρονταῖον ἀκούων. </l>
<l n="69">καὶ δολιχὴν προθέλυμνον ἐπιπροχυθεῖσα καρήνῳ </l>
<l n="70">ἀνδρὸς ἀμαιμακέτοιο κόμην ὤλοψε Πολυξώ· </l>
<l n="71">γαστέρι δ' ἀντιβίου μανιώδεα χεῖρα βαλοῦσα, </l>
<l n="72">ἁπτομένη θώρηκος, ἀνέσπασεν ἅρπαγι παλμῷ, </l>
<l n="73">χωομένη τ' ἔρρηξε—μαχήμονες, εἴπατε, Μοῦσαι, </l>
<l n="74">οἷον ἔην τότε θαῦμα σιδηρείου περ ἐόντος </l>
<l n="75">θηλυτέροις ὀνύχεσσι δαϊζομένοιο χιτῶνος—· <pb/> </l>
<l n="76">καὶ ταναοῖς πλέξασα λύγοις ἑλικώδεα σειρὴν </l>
<l n="77">Κλείδη λυσιέθειρα καὶ ἀμπελόεσσα Γιγαρτὼ </l>
<l n="78">εὐπετάλῳ μάστιγι δέμας φοίνιξε Λυκούργου </l>
<l n="79">αἱμαλέῃ σμώδιγγι χαρασσομένων ἀπὸ νώτων· </l>
<l n="80">Φαιὼ δ' ὀξυτέρῃσι κατέγραφε ταρσὸν ἀκάνθαις </l>
<l n="81">αἰνομανής· Ἐρίφη δὲ συνέμπορος Εἰραφιώτῃ </l>
<l n="82">δραξαμένη μέσσοιο δασύτριχος ἀνθερεῶνος </l>
<l n="83">ἄνδρα βαλεῖν μενέαινεν ἐπὶ χθονί· μαρναμένη δὲ </l>
<l n="84">Βακχείης Φασύλεια κυβερνήτειρα χορείης </l>
<l n="85">δυσμενέος κενεῶνα κατέγραφεν ὀξέι κέντρῳ· </l>
<l n="86">καὶ Θεόπη κεκόρυστο, τιθηνήτειρα Λυαίου, </l>
<l n="87">ῥινοτόρῳ νάρθηκι· δέμας δ' ἤρασσε Λυκούργου </l>
<l n="88">καὶ Βρομίη Βρομίοιο φερώνυμος· αἷς ἅμα Νύμφη </l>
<l n="89">Κισσηὶς φιλόβοτρυς ἐμάστιεν ἀνέρα κισσῷ. </l>
<l n="90" rend="indent(1)">καὶ πολέμῳ δρυόεντι βιαζομένου Λυκοόργου </l>
<l n="91">πῆμα φάνη πάλιν ἄλλο κακώτερον· Ἀρραβίῃ γὰρ </l>
<l n="92">πόντιον Ἐννοσίγαιον ὀρεστιὰς ὥπλισε Ῥείη, </l>
<l n="93">σχιζομένων καναχηδὸν ἀκοντιστῆρα θεμέθλων· </l>
<l n="94">καὶ δαπέδου βαθύκολπον ἀπεστυφέλιξεν ὀχῆα <pb/> </l>
<l n="95">αἰχμάζων τριόδοντι θαλασσομέδων ἐνοσίχθων, </l>
<l n="96">ἐνδομύχοις ἀνέμοισιν ἱμασσομένων κενεώνων, </l>
<l n="97">γειοπόνοις ἀνέμοισιν, ἐπεὶ νωμήτορι παλμῷ </l>
<l n="98">χάσματα κοιλαίνουσι σεσηρότα φωλάδες αὖραι· </l>
<l n="99">Ἀρραβίης δ' ἀτίνακτος ἐσείετο κόλπος ἀρούρης, </l>
<l n="100">ἀγχινεφῆ δὲ μέλαθρα τινάκτορι λύετο παλμῷ· </l>
<l n="101">καὶ δρύες εἰς χθόνα πῖπτον, ἀρασσόμενος δὲ τριαίνῃ </l>
<l n="102">Νύσιος ἀμφιέλικτος Ἄραψ ὠρχήσατο πυθμήν· </l>
<l n="103">καὶ πτελέη χθονὶ κεῖτο, κόμην δ' ἐκονίσσατο δάφνη, </l>
<l n="104">καὶ πίτυς αὐτόρριζος ἐκέκλιτο γείτονι πεύκῃ. </l>
<l n="105" rend="indent(1)">ὄφρα μὲν ἐννοσίγαιος ὑπὸ χθόνα λάβρος ἀήτης </l>
<l n="106">νερτερίων κευθμῶνα μετερρίζωσεν ἐναύλων, </l>
<l n="107">τόφρα πέλεν κακὸν ἄλλο νεώτερον· ὑλονόμοι γὰρ </l>
<l n="108">θεινόμεναι μάστιγι δρακοντοκόμοιο Μεγαίρης </l>
<l n="109">Νυσιάδες ταυρηδὸν ἐμυκήσαντο γυναῖκες, </l>
<l n="110">σφωιτέρων τεκέων δηλήμονες· ἐσσυμένη δὲ </l>
<l n="111">ἡ μὲν ἀνηκόντιζεν ἐς ἠέρα κοῦρον ἀλήτην </l>
<l n="112">ἠερόθεν προκάρηνον ὀλισθήσαντα κονίῃ, </l>
<l n="113">ἡ δὲ φίλον βρέφος εἷλκε, καὶ οὐκ ἐμνήσατο μαζοῦ· </l>
<l n="114">ἄλλη παιδοφόνῳ παλάμην φοίνιξε σιδήρῳ <pb/> </l>
<l n="115">υἱέα δαιτρεύσασα, καὶ ἔπλετο μαινὰς Ἀγαύη. </l>
<l n="116">καὶ σφετέροις τεκέεσσιν ἐπέδραμον, ἀρτιτόκους δὲ </l>
<l n="117">υἱέας, οὓς ἐλόχευσαν, ἐμιστύλλοντο μαχαίρῃ ... </l>
<l n="118">ἄλλος ὑποπτήσσων μανιώδεα Πανὸς ἱμάσθλην </l>
<l n="119">εἰς ἐνοπὴν ἄγραυλον Ἄραψ βακχεύετο ποιμήν. </l>
<l n="120" rend="indent(1)">τοῖα μὲν οἰστρήεντι χόλῳ κυμαίνετο βούτης </l>
<l n="121">δαιτρεύων ἑὰ τέκνα καὶ υἱέας εἰλαπινάζων </l>
<l n="122">παιδοβόροις γενύεσσι· νοοσφαλέων δὲ βοτήρων </l>
<l n="123">ἄτροφον ἀρσενόπαιδα τόκον τυμβεύσατο γαστήρ ... </l>
<l n="124">Νυμφάων παλάμῃσι· πολυγνάμπτοις δὲ πετήλοις </l>
<l n="125">ἀμφιπαγὴς πεπέδητο, καὶ οὐ γόνυ κάμψε Λυαίῳ, </l>
<l n="126">οὐ Διὶ χεῖρα τίταινεν, ἀλεξήτειραν ἀνάγκης, </l>
<l n="127">οὐ βροντῆς φόβον εἶχεν· ἀπειλήσας δὲ προσώπῳ </l>
<l n="128">χώετο Βασσαρίδεσσιν· ἐπεσσυμένην δὲ καρήνῳ </l>
<l n="129">ἀστεροπὴν ἐνόησε, καὶ οὐχ ὑπόειξε Λυαίῳ. </l>
<l n="130">βάλλετο δ' ἔνθα καὶ ἔνθα, πολυσπερέων δὲ βολάων <pb/> </l>
<l n="131">τοσσατίην ἕστηκε μένων ἀντίξοον ὁρμήν, </l>
<l n="132">Ἄρεα μοῦνον ἔχων χραισμήτορα, μοῦνος ἐρίζων </l>
<l n="133">Ζηνί, Ποσειδάωνι, Ῥέῃ, Χθονί, Νηρέι, Βάκχῳ. </l>
<l n="134">καὶ μογέων ἀχάλινον ἀπερροίβδησεν ἰωήν· </l>
<l n="135" rend="indent(1)">„ἅψατε πῦρ, φλέξωμεν ὅλον φυτόν, ἐν πυρὶ κείσθω </l>
<l n="136">Βακχικὰ ταῦτα πέτηλα, καὶ αἰθομένας διὰ πόντου </l>
<l n="137">ἡμερίδας ῥίψωμεν ὑποβρυχίῳ Διονύσῳ, </l>
<l n="138">ἠνορέης Ἀράβων σημήιον· ἀλλὰ καὶ αὐτὴ </l>
<l n="139">δεξαμένη κατὰ κῦμα Θέτις πυρίκαυτον ὀπώρην </l>
<l n="140">τέφρην ἀμπελόεσσαν ἀποσβέσσειε θαλάσσῃ. </l>
<l n="141">λύσατε φάσματα ταῦτα καὶ αἰόλα μάγγανα δεσμῶν· </l>
<l n="142">μάγγανα Νηρεΐδων Ποσιδήια ταῦτα δοκεύω· </l>
<l n="143">λύσατε, καὶ ῥοθίοις με πελάσσατε· μαντιπόλῳ γὰρ </l>
<l n="144">Πρωτέι φαρμακόεντι κορύσσομαι· ἅψατε πεύκην, </l>
<l n="145">ὄφρα μολὼν παρὰ πόντον ἐμῷ ποινήτορι πυρσῷ </l>
<l n="146">ξεινοδόκον Βρομίοιο καταφλέξω Μελικέρτην.“ </l>
<l n="147" rend="indent(1)">εἶπεν ἀπειλείων καὶ Νηρέι καὶ Διονύσῳ .... </l>
<l n="148">Ἀρραβίης σχεδὸν ἦλθεν· Ἐνυαλίου δὲ καμόντα </l>
<l n="149">υἱέα δενδρήεντος ἀνεζώγρησε κυδοιμοῦ </l>
<l n="150">Ἄρεος ἆορ ἔχουσα σιδήρεον, ἀμφὶ δὲ Βάκχαις <pb/> </l>
<l n="151">δαιμονίης γύμνωσε σελασφόρα νῶτα μαχαίρης, </l>
<l n="152">εἰς φόβον ἀίσσουσα Κυβηλίδα θῆλυν ἐνυώ· </l>
<l n="153">Ἀμβροσίης δὲ πέτηλα διατμήξασα σιδήρῳ </l>
<l n="154">δεσμοὺς βοτρυόεντας ἀπεσφήκωσε Λυκούργου. </l>
<l n="155">καὶ χθονὸς ἐπρήυνε τινάκτορα κυανοχαίτην </l>
<l n="156">γνωτὸν ἑὸν καὶ Ζῆνα πόσιν καὶ μητέρα Ῥείην, </l>
<l n="157">ῥυσαμένη Λυκόοργον, ὅπως ἐναρίθμιος εἴη </l>
<l n="158">ἀθανάτοις· Ἄραβες δὲ πολυκνίσων ἐπὶ βωμῶν, </l>
<l n="159">ὡς θεόν, υἷα Δρύαντος ἐμειλίξαντο θυηλαῖς, </l>
<l n="160">ἀντὶ Διωνύσοιο μελιρραθάμιγγος ὀπώρης </l>
<l n="161">λύθρον ἐπισπένδοντες ἀβακχεύτῳ Λυκοόργῳ. </l>
<l n="162" rend="indent(1)">καὶ τὰ μὲν ὣς ἤμελλε γέρων χρόνος ὀψὲ τελέσσαι· </l>
<l n="163">Ζεὺς δὲ πατήρ, ἵνα μή τις ἀγηνορέων βροτὸς ἀνὴρ </l>
<l n="164">ἄλλος ἔχων μίμημα δοριθρασέος Λυκοόργου </l>
<l n="165">μῶμον ἀναστήσειεν ἀμωμήτῳ Διονύσῳ, </l>
<l n="166">αἰνομανῆ Λυκόοργον ἐθήκατο τυφλὸν ἀλήτην, </l>
<l n="167">ἄστεος ἀγνώστοιο παλινδίνητον ὁδίτην, </l>
<l n="168">πομπὸν ἀναγκαίης διζήμενον ἀτραπιτοῖο, </l>
<l n="169">πολλάκις αὐτοκέλευθα περιπταίοντα πεδίλοις. </l>
<l n="170" rend="indent(1)">καὶ τὰ μὲν ἐν σκοπέλοισιν. Ἐρυθραίῳ δ' ἐνὶ πόντῳ </l>
<l n="171">θυγατέρες Νηρῆος ἔσω βαθυκύμονος αὐλῆς <pb/> </l>
<l n="172">εἰναλίῃ Διόνυσον ἐμειλίξαντο τραπέζῃ· </l>
<l n="173">καὶ Σεμέλης ῥίψασα Διιπετέος φθόνον εὐνῆς, </l>
<l n="174">οἰνοφύτῳ θρασὺν ὕμνον ἀνακρούουσα Λυαίῳ, </l>
<l n="175">μαῖα Διωνύσοιο μελίζετο, ποντιὰς Ἰνώ· </l>
<l n="176">καὶ Βρομίῳ γλυκὺ νέκταρ ἀπὸ κρητῆρος ἀφύσσων </l>
<l n="177">σύντροφος ἰσοέτηρος ἐῳνοχόει Μελικέρτης. </l>
<l n="178" rend="indent(1)">ὣς ὁ μὲν αὐτόθι μίμνεν ἔσω βαθυκύμονος αὐλῆς </l>
<l n="179">πόντον ἔχων πλατὺν οἶκον, ὑποβρύχιος μετανάστης· </l>
<l n="180">καὶ Θέτιδος βρυόεντι χυθεὶς ἐπεκέκλιτο κόλπῳ· </l>
<l n="181">Καδμείην δ' ἀκόρητος ἑὴν εὔπαιδα τιθήνην </l>
<l n="182">μητροκασιγνήτην προσπτύξατο † μητέρα Ἰνώ, </l>
<l n="183">καὶ φιλίῳ πήχυνε Παλαίμονα πολλάκι δεσμῷ </l>
<l n="184">σύντροφον ἰσοέτηρον. ἀδουπήτῳ δὲ πεδίλῳ </l>
<l n="185">οὐκέτι πουλυέλικτον ἀνακρούουσα χορείην, </l>
<l n="186">Βάκχου μὴ παρεόντος, ἀνεπτοίητο Μιμαλλὼν </l>
<l n="187">ἴχνια μαστεύουσα θαλασσοπόροιο Λυαίου· </l>
<l n="188">καὶ Σάτυρος φιλόμολπος ἔχων ἀγέλαστον ὀπωπὴν </l>
<l n="189">ξείνῳ πένθεϊ κάμνεν, ὀριπλάγκτοισι δὲ χηλαῖς </l>
<l n="190">ἔτρεχον οἰστρήεντες ἀνὰ δρυμὰ Πᾶνες ἀλῆται, </l>
<l n="191">Πᾶνες, ἐρευνητῆρες ἀκηρύκτου Διονύσου· </l>
<l n="192">Σιληνὸς δ' ἀχόρευτος, ἀκηδέα κύμβαλα ῥίψας, </l>
<l n="193">κεῖτο κατηφιόων· Κρονίη δ' ἐλελίζετο Νύμφη <pb/> </l>
<l n="194">Μάκρις ἀπενθήτοιο Διωνύσοιο τιθήνη, </l>
<l n="195">Βακχείης ὁμόδιφρος ἐυκνήμιδος ἀπήνης. </l>
<l n="196">ὣς οἱ μὲν δεδόνηντο κατηφέες· ἀχνυμένοις δὲ </l>
<l n="197">Σκέλμις ἀκυμάντοιο λιπὼν κευθμῶνα θαλάσσης </l>
<l n="198">πατρῴην ἀδίαντον ἑὴν ἤλαυνεν ἀπήνην, </l>
<l n="199">νόστον ἐπερχομένοιο προαγγέλλων Διονύσου. </l>
<l n="200" rend="indent(1)">ὄφρα μὲν ἄμφεπε Βάκχος ἁλίτροφα δεῖπνα τραπέζης, </l>
<l n="201">τόφρα δὲ Καυκασίοιο δι' οὔρεος εἰς πόλιν Ἰνδῶν </l>
<l n="202">οἰνοφύτου Βρομίοιο ποδήνεμος ἵκετο κῆρυξ </l>
<l n="203">ταυροφυής, νόθον εἶδος ἔχων κεραελκέι μορφῇ, </l>
<l n="204">ἀντίτυπον μίμημα Σεληναίῃσι κεραίαις, </l>
<l n="205">αἰγὸς ὀρεσσινόμοιο περὶ χροῒ δέρμα συνάψας, </l>
<l n="206">αὐχενίῃ κληῖδι καθειμένον ἐξ ἑνὸς ὤμου, </l>
<l n="207">δεξιτεροῦ πλευροῖο κατήορον εἰς πτύχα μηροῦ, </l>
<l n="208">ἀμφοτέρης ἑκάτερθε παρηίδος οὔατα σείων, </l>
<l n="209">ὡς ὄνος οὐατόεις, λάσιος δέμας· ἐκ μεσάτης δὲ </l>
<l n="210">ἰξύος αὐτοέλικτος ἐσύρετο σύγγονος οὐρή. </l>
<l n="211" rend="indent(1)">ἀμφὶ δέ μιν γελόωντες ἐπέρρεον αἴθοπες Ἰνδοί, </l>
<l n="212">εἰσόκεν ἐγγὺς ἵκανεν, ὅπῃ διδυμόζυγι δίφρῳ </l>
<l n="213">ἕζετο Δηριάδης περιμήκετος, ὄρχαμος ἀνδρῶν, </l>
<l n="214">ἠλιβάτων στατὸν ἴχνος ἀναστέλλων ἐλεφάντων. </l>
<l n="215">καὶ Σατύρῳ γελόων φιλοκέρτομον ἴαχε φωνήν· <pb/> </l>
<l n="216" rend="indent(1)">„οἵους Δηριάδῃ διδυμόχροας ἄνδρας ἰάλλει </l>
<l n="217">ταυροφυὴς Διόνυσος, ἀθύρματα δηιοτῆτος, </l>
<l n="218">ἀλλοφυεῖς, οὐ φῶτας ὅλην βροτοειδέα μορφήν, </l>
<l n="219">θηρῶν εἶδος ἔχοντας, ἐπεὶ διδυμάονι μορφῇ </l>
<l n="220">εἰσὶ νόθοι ταῦροί τε καὶ ἀνέρες· ἀμφότερον γὰρ </l>
<l n="221">καὶ βοὸς εἶδος ἔχουσι καὶ ἀνδρομέοιο προσώπου.“ </l>
<l n="222">καὶ πυρόεις σέο Βάκχος ἀκούεται, ὅττι τεκούσης </l>
<l n="223">ἐκ λαγόνων ἀνέτελλε Διοβλήτοιο Θυώνης· </l>
<l n="224">καὶ πυρός ἐστιν ὕδωρ πολὺ φέρτερον· ἢν ἐθελήσῃ, </l>
<l n="225">χεύματι παφλάζοντι πατὴρ ἐμός, Ἰνδὸς Ὑδάσπης, </l>
<l n="226">Ζηνὸς ἀποσβέσσειε πυρίπνοον ἄσθμα κεραυνοῦ. </l>
<l n="227" rend="indent(1)">ἔννεπε, καὶ πολέμοιο προάγγελα σήματα φαίνων </l>
<l n="228">ἀσπίδα ποικιλόνωτον ἀφειδέι τύψε μαχαίρῃ </l>
<l n="229">μεσσοφανῆ περίκυκλον ἐς ὀμφαλόν· ἐκ δὲ βοείης </l>
<l n="230">χαλκὸς ἀρασσομένης ἐπεβόμβεε λοίγιον ἠχώ. </l>
<l n="231" rend="indent(1)">καὶ βλοσυρῷ βασιλῆι τεθηπότα χείλεα λύσας </l>
<l n="232">ἀγγελίην Βρομίοιο ταχύδρομος ἔννεπε κῆρυξ· </l>
<l n="233" rend="indent(1)">„Δηριάδη, σκηπτοῦχε, θεὸς Διόνυσος ἀνώγει </l>
<l n="234">Ἰνδοὺς δεχνυμένους λαθικηδέος οἶνον ὀπώρης </l>
<l n="235">σπένδειν ἀθανάτοισι, δίχα πτολέμων, δίχα μόχθων· </l>
<l n="236">εἰ δέ κε μὴ δέξαιντο, κορύσσεται, εἰσόκε θύρσοις </l>
<l n="237">Βασσαρίδων γόνυ δοῦλον ὑποκλίνειεν Ὑδάσπης. </l>
<l n="238">ἀγγελίης ἤκουσας ἀληθέος· εἰπὲ καὶ αὐτὸς </l>
<l n="239">εἰρομένῳ τινὰ μῦθον, ἵν' ἀγγείλω Διονύσῳ.“ <pb/> </l>
<l n="240" rend="indent(1)">ὣς φαμένου σκηπτοῦχος ἀνήρυγε λυσσάδα φωνήν· </l>
<l n="241" rend="indent(1)">„ὦ πόποι, οἷον ἔπος θρασὺς ἔννεπεν ἀνδρόμεος θήρ. </l>
<l n="242">αἰδέομαι κήρυκα μαχήμονι χειρὶ δαμάσσαι, </l>
<l n="243">οὐ δόρυ θοῦρον ἔχοντα καὶ οὐ ψαύοντα βοείης. </l>
<l n="244">ἔκλυον, ὅσσα μόγησε τεὸς πρόμος· ἔκλυε Γάγγης </l>
<l n="245">ἀδρανίην Βρομίοιο καὶ ἠνορέην Λυκοόργου· </l>
<l n="246">οἶδα τεὸν βασιλῆα, νόθον θεόν, ὁππότε φεύγων </l>
<l n="247">εἰς βυθὸν ὠλίσθησεν ἀλεξικάκοιο θαλάσσης. </l>
<l n="248">ἢν δ' ἐθέλῃς, πόδα κάμψον ὁμούριον εἰς χθόνα Μήδων· </l>
<l n="249">κεῖθι μολὼν ἀγόρευε χοροστασίας Διονύσου. </l>
<l n="250">δύεο Βάκτριον οὖδας, ὅπῃ θεὸς ἔπλετο Μίθρης, </l>
<l n="251">Ἀσσύριος Φαέθων ἐνὶ Περσίδι· Δηριάδης γὰρ </l>
<l n="252">οὐ μάθεν οὐρανίων μακάρων χορόν, οὐδὲ γεραίρει </l>
<l n="253">Ἠέλιον καὶ Ζῆνα καὶ εὐφαέων χορὸν ἄστρων. </l>
<l n="254">οὐ Κρόνον, οὐ Κρονίδην ἐδάην ὀλετῆρα τοκῆος, </l>
<l n="255">οὐ Κρόνον ἀγκυλόμητιν, ἑῶν θοινήτορα παίδων, </l>
<l n="256">Αἰθέρος ἀμήσαντα φυτοσπόρον ὄγμον ἀρότρων. <pb/> </l>
<l n="257">ἀγνώσσω σέο δῶρα καὶ ἣν ὀνόμηνας ὀπώρην· </l>
<l n="258">οὐ δέχομαι ποτὸν ἄλλο μετὰ χρύσειον Ὑδάσπην· </l>
<l n="259">οἶνος ἐμὸς πέλεν ἔγχος, ὁ δ' αὖ πότος ἐστὶ βοείη. </l>
<l n="260">οὐ Σεμέλη με λόχευσε πυριβλήτοις ὑμεναίοις </l>
<l n="261">δεξαμένη θαλάμοις φόνιον φλόγα, χαλκοχίτων δὲ </l>
<l n="262">ἡμέας ἠέξησε μόθων ἀκόρητος Ἐνυώ. </l>
<l n="263">οὐ μακάρων ἀλέγω τεκέων Διός· ἀμφότεροι γὰρ </l>
<l n="264">μοῦνοι ἐμοὶ γεγάασι θεοὶ καὶ Γαῖα καὶ Ὕδωρ. </l>
<l n="265">ταῦτα μολὼν ἀγόρευε φυγοπτολέμῳ Διονύσῳ· </l>
<l n="266">ἔρρε φυγὼν ἀκίχητος, ἕως ἔτι τόξον ἐρύκω, </l>
<l n="267">ἔρρε φυγὼν ἐμὸν ἔγχος· ἐς ὑσμίνην δὲ κορύσσας </l>
<l n="268">ἡμιτελεῖς σέο θῆρας ἀθωρήκτους τε γυναῖκας </l>
<l n="269">Δηριάδῃ πολέμιζε, καὶ Ἰνδῴην μετὰ νίκην </l>
<l n="270">σύνδρομον αὐερύσω σε δορικτήτῳ Διονύσῳ. </l>
<l n="271">οὐ μὲν ἐγὼ τελέσω σε διάκτορον οὐ δύνασαι γὰρ </l>
<l n="272">λάτριον ἔργον ἔχειν οἰκοσσόον· ἀλλά σε μακροῖς </l>
<l n="273">οὔασι ῥιπίζοντα παρ' εἰλαπίνῃσιν ἐάσσω.“ </l>
<l n="274" rend="indent(1)">ὣς εἰπὼν ἀπέπεμψεν ἀπειλείοντι προσώπῳ· </l>
<l n="275">καὶ πίνακος πτυκτοῖο μέσον κενεῶνα χαράξας </l>
<l n="276">τοῖον ἔπος ταχύμυθος ἐπέγραφε δίζυγι δέλτῳ· <pb/> </l>
<l n="277" rend="indent(1)">„εἰ δύνασαι, Διόνυσε, κορύσσεο Δηριαδῆι.“ </l>
<l n="278" rend="indent(1)">τοῖα μὲν εἰσαΐων πάλιν ἔδραμεν ἠχέτα κῆρυξ. </l>
<l n="279">Σιληνοὺς δ' ἐκίχησε γεγηθότας· ἐξανιὼν δὲ </l>
<l n="280">ἐκ ῥοθίων Διόνυσος Ὀρειάσι μίγνυτο Νύμφαις· </l>
<l n="281">καὶ Σάτυροι σκίρτησαν, ἐπωρχήσαντο δὲ Βάκχαι, </l>
<l n="282">γηραλέοις δὲ πόδεσσι Μάρων ἡγήσατο μολπῆς </l>
<l n="283">πῆχυν ἐπικλίνων διδυμάονος αὐχένι Βάκχης </l>
<l n="284">μεσσοφανής, εὔοδμον ἀναβλύζων χύσιν οἴνου· </l>
<l n="285">καὶ μέλος ἀκρήδεμνος ἐπεσμαράγησε Μιμαλλών, </l>
<l n="286">ἴχνιον † ἀΐουσα παλιννόστου Διονύσου. </l>
<l n="287" rend="indent(1)">καὶ θεὸς ἀμπελόεις προτέρας ἔρριψε μερίμνας </l>
<l n="288">τερπωλῆς τ' ἐπέβαινεν, ἐπεὶ μάθεν ἔνδοθι πόντου </l>
<l n="289">πάντα Τορωναίοιο παρὰ Πρωτῆος ἀκούων, </l>
<l n="290">ἀξείνων Ἀράβων ἐνοσίχθονα παλμὸν ἀρούρης, </l>
<l n="291">καὶ σφαλερὸν Λυκόοργον ἑῷ ποδὶ τυφλὸν ἀλήτην· </l>
<l n="292">ἔκλυε καὶ νομίης θανατηφόρον οἶστρον ἀνάγκης, </l>
<l n="293">πῶς χορὸς ἀγρονόμων ἐλελίζετο, πῶς ἐνὶ βήσσαις </l>
<l n="294">σφωιτέρας ὠδῖνας ἐδαιτρεύσαντο γυναῖκες· <pb/> </l>
<l n="295">ἔκλυε δ' αἰθερίων Ὑάδων χορόν, ἔκλυεν αὐτὴν </l>
<l n="296">Ἀμβροσίην μετὰ γαῖαν ἐπαντέλλουσαν Ὀλύμπῳ, </l>
<l n="297">Ἀμβροσίην ἀκάμαντι κορυσσομένην Λυκοόργῳ, </l>
<l n="298">καὶ μόθον εὐόρπηκα καὶ ἀμπελόεσσαν ἐνυώ. </l>
<l n="299" rend="indent(1)">τοῖσι δὲ τερπομένοισι παλίνδρομος ἤιε κῆρυξ, </l>
<l n="300">ἀσκηθὴς πολύευκτος ἀγαλλομένῳ Διονύσῳ, </l>
<l n="301">ἀφροσύνην ἐνέπων ὑψαύχενα Δηριαδῆος, </l>
<l n="302">δίζυγα δέλτον ἔχων ἐγκύμονα δηιοτῆτος. </l>
<l n="303" rend="indent(1)">οὐ μὲν ἄναξ ἀμέλησεν· ἐς ὑσμίνην δὲ μαχητὰς </l>
<l n="304">θαρσήεις ἐβόησε, προάγγελα Δηριαδῆος </l>
<l n="305">σύμβολα γινώσκων κεχαραγμένα μάρτυρι δέλτῳ. </l>
<l n="306">καὶ καλέσας Ῥαδαμᾶνας ἀλήμονας, οὕς ποτε γαίης </l>
<l n="307">Κρηταίης ἀέκοντας ἀπὸ χθονὸς ἤλασε Μίνως </l>
<l n="308">Ἀρραβίης ἐπὶ πέζαν, ἐπέφραδε νεύματι Ῥείης </l>
<l n="309">πῆξαι νήια δοῦρα θαλάσσιον εἰς μόθον Ἰνδῶν. </l>
<l n="310">καὶ ταχὺς ἤλασε δίφρον Ἑώιον εἰς κλίμα γαίης </l>
<l n="311">τεύχεσιν ἀστράπτων ἅτε Φωσφόρος· ἀμφὶ δὲ πέτρην </l>
<l n="312">Καυκασίην λοφόεντα διαστείχων κενεῶνα </l>
<l n="313">Ἠῴης παράμειβε φεραυγέα πέζαν ἀρούρης, </l>
<l n="314">Ἠελίου βαλβῖδα μεσημβρίζουσαν ὁδεύων. </l>
<l n="315" rend="indent(1)">ὄφρα μὲν εὐθύρσοιο μάχης ἠκούετο φωνὴ </l>
<l n="316">καὶ στρατὸς ἀγχικέλευθος ὀρεσσινόμου Διονύσου, <pb/> </l>
<l n="317">τόφρα δὲ Δηριάδης πυκινὸν λόχον ἵδρυσεν Ἰνδῶν, </l>
<l n="318">γαῖαν ἐς ἀντιπέραιαν ἑὸν στρατὸν ἄζυγα πέμπων, </l>
<l n="319">πᾶσαν ἐπιτρέψας δολομήχανον ἐλπίδα χάρμης </l>
<l n="320">Ἄρεϊ χαλκοχίτωνι· καὶ ἔπλεεν ὑψόθι νηῶν </l>
<l n="321">λαὸς ἐρετμώσας πεπερημένον Ἰνδὸν Ὑδάσπην. </l>
<l n="322">καὶ στρατιαῖς διδύμῃσι μερίζετο φύλοπις Ἰνδῶν </l>
<l n="323">ἀμφοτέρην παρὰ πέζαν ἀκοντοφόρου ποταμοῖο· </l>
<l n="324">Θουρεὺς μὲν Ζεφύροιο παρὰ σφυρά, Δηριάδης δὲ </l>
<l n="325">ἀντιπόρου σχεδὸν ἦλθε παρὰ πτερὸν αἴθοπος Εὔρου. </l>
<l n="326" rend="indent(1)">ἦν δέ τις αὐτόθι χῶρος ἐύσκιος, ὁππόθι πυκνοῖς </l>
<l n="327">ἔρνεσι παντοίοισιν ἐμιτρώθη ῥάχις ὕλης </l>
<l n="328">εὐρυτενής, καὶ κοῖλον ἔην σπέος· ἱπτάμενος δὲ </l>
<l n="329">οὔ ποτε δένδρεα κεῖνα κατέγραφεν ἰὸς ἀλήτης, </l>
<l n="330">εἴ τις ὀιστεύσειε, καὶ οὔ ποτε μεσσόθι θάμνων </l>
<l n="331">ἠέλιος πεφόρητο κατάσσυτος ὀξέι παλμῷ </l>
<l n="332">ἐνδομύχοις ἀκτῖσιν ὁμόπλοκα φύλλα χαράξας, </l>
<l n="333">οὐ χύσις ἠερόφοιτος ἐδύσατο δάσκιον ὕλην </l>
<l n="334">ἐκ Διὸς ὑετίοιο, μόγις δέ οἱ ὕδατος ὁλκῷ </l>
<l n="335">ὑψιφανὴς Διὸς ὄμβρος ἐπέβρεχεν ἄκρα πετήλων. </l>
<l n="336">κεῖθι τανυπρέμνοισιν ἐν ἄλσεσι φώριος ἄρης </l>
<l n="337">ἠλιβάτων χλοεροῖσι φυτῶν κεκάλυπτο κορύμβοις, </l>
<l n="338">ἀπροϊδής, ἀτίνακτος, ἐνὶ δρυόεντι δὲ κόλπῳ <pb/> </l>
<l n="339">εἶχεν ἀδουπήτων πεφυλαγμένον ἴθμα πεδίλων. </l>
<l n="340">οὐδὲ διαξαίνων κρυφίῳ ποδὶ φυλλάδα λόχμην ... </l>
<l n="341">οὐ ποδὸς ὀκλάζοντος ἔχων φόβον, οὐ λάλον ἠχὼ </l>
<l n="342">χείλεϊ βαμβαίνοντι, καὶ οὐ χλόον ἀμφὶ προσώπῳ· </l>
<l n="343">ἀλλὰ νόον θρασὺν εἶχε καὶ ἔμπεδον, ἐν δὲ χαμεύναις </l>
<l n="344">μετρητὸν βλεφάροισιν ἐνόπλιον ὕπνον ἰαύων ... </l>
<l n="345">δέγμενος ἐρχομένης στρατιῆς εὔρυθμον ἐνυώ. <pb/> </l>
</div>
<div type="Book" n="22">
<l n="t1"><label type="head">ΔΙΟΝΥΣΙΑΚΩΝ ΕΙΚΟΣΤΟΝ ΔΕΥΤΕΡΟΝ.</label> </l>
<l n="1" rend="indent(1)">Ἀλλ' ὅτε δὴ πόρον ἷξον ἐυκροκάλου ποταμοῖο </l>
<l n="2">Βάκχου πεζὸς ὅμιλος, ὅπῃ βαθυδίνεϊ κόλπῳ </l>
<l n="3">πλωτὸν ὕδωρ, ἅτε Νεῖλος, ἐρεύγεται Ἰνδὸς Ὑδάσπης, </l>
<l n="4">δὴ τότε Βασσαρίδων ἐμελίζετο θῆλυς ἀοιδὴ </l>
<l n="6">Νυκτελίῳ Φρύγα κῶμον ἀνακρούουσα Λυαίῳ, </l>
<l n="5">καὶ λασίων Σατύρων χορὸς ἔβρεμε μύστιδι φωνῇ· </l>
<l n="7">γαῖα δὲ πᾶσα γέλασσεν, ἐμυκήσαντο δὲ πέτραι, </l>
<l n="8">Νηιάδες δ' ὀλόλυξαν, ὑπὲρ ποταμοῖο δὲ Νύμφαι </l>
<l n="9">σιγαλέοις ἑλικηδὸν † ἐμυκήσαντο ῥεέθροις </l>
<l n="10">καὶ Σικελῆς ἐλίγαινον ὁμόζυγα ῥυθμὸν ἀοιδῆς, </l>
<l n="11">οἷον ἀνεκρούοντο μελιγλώσσων ἀπὸ λαιμῶν </l>
<l n="12">ὑμνοπόλοι Σειρῆνες· ὅλη δ' ἐλελίζετο λόχμη, </l>
<l n="13">καὶ μέλος ἐφθέγξαντο σοφαὶ δρύες εἴκελον αὐλῷ, </l>
<l n="14">Ἀδρυάδες δ' ἀλάλαζον, ἐπ' εὐπετάλοιο δὲ Νύμφη ... <pb/> </l>
<l n="15">ἡμιφανὴς ἤειδεν ὑπερκύψασα κορύμβου. </l>
<l n="16" rend="indent(1)">χιονέῳ δὲ γάλακτι χυτὴ λευκαίνετο πηγή, </l>
<l n="17">ὑδρηλή περ ἐοῦσα, χαραδραίῳ δ' ἐνὶ κόλπῳ </l>
<l n="18">Νηιάδες λούσαντο γαλαξαίοισι ῥεέθροις, </l>
<l n="19">καὶ γάλα λευκὸν ἔπινον· ἐρευθιόωντι δὲ μαζῷ </l>
<l n="20">οἶνον ἐρευγομένη κραναὴ πορφύρετο πέτρη, </l>
<l n="21">γλεῦκος ἀμοσχεύτοιο διαβλύζουσα κολώνης </l>
<l n="22">ἡδυπότοις λιβάδεσσι· καὶ αὐτοχύτων ἀπὸ κόλπων </l>
<l n="23">λαρὰ μελιρραθάμιγγος ἐλείβετο δῶρα μελίσσης, </l>
<l n="24">σίμβλων οὐ χατέοντα· καὶ ἀρτιτόκων ἀπὸ θάμνων </l>
<l n="25">ἔγχνοον ὀξυέθειρος ἀνέδραμε μῆλον ἀκάνθης· </l>
<l n="26">αὐτομάτου δὲ χυθέντος ἐπ' ἀκρεμόνεσσιν ἐλαίου </l>
<l n="27">ἰκμάσιν ἀθλιβέεσσιν ἐλούσατο δένδρον Ἀθήνης. </l>
<l n="28" rend="indent(1)">καὶ κύνας ὀρχηστῆρας ἐπηχύναντο λαγωοί· </l>
<l n="29">μηκεδανοὶ δὲ δράκοντες ἐβακχεύοντο χορείῃ </l>
<l n="30">ἴχνια λιχμώοντες ἐχιδνοκόμου Διονύσου, </l>
<l n="31">αὐχένα δοχμώσαντες, ἀνήρυγε δ' ἄλλος ἐπ' ἄλλῳ </l>
<l n="32">μειλίχιον σύριγμα γεγηθότος ἀνθερεῶνος· </l>
<l n="33">τερπομένου δὲ δράκοντος ἔην τότε ῥυθμὸς ἐχέφρων, <pb/> </l>
<l n="34">καὶ δολιχῆς ἐλέλικτο περίπλοκος ὁλκὸς ἀκάνθης </l>
<l n="35">ποσσὶν ἀδειμάντοισι περισκαίρων Διονύσου· </l>
<l n="36">Ἰνδῴην δ' ἑλικηδὸν ἐπισκαίροντες ἐρίπνην </l>
<l n="37">τίγριδες ἑψιόωντο· πολὺς δέ τις ἔνδοθι λόχμης </l>
<l n="38">ἐσμὸς ἀνεσκίρτησεν ὀρεσσινόμων ἐλεφάντων. </l>
<l n="39" rend="indent(1)">καὶ τότε παιπαλόεντα κατ' ἄγκεα Πᾶνες ἀλῆται </l>
<l n="40">δύσβατα λεπταλέῃσι διέτρεχον οὔρεα χηλαῖς </l>
<l n="41">φρικτά, τὰ μὴ θρασὺς ὄρνις ἐπέπτατο κοῦφος ὁδίτης— </l>
<l n="42">ὑψιπόρων πτερύγων διεμέτρεε δίζυγι παλμῷ. </l>
<l n="43">καὶ δονέων πλοκαμῖδα παρήορον ἀνθερεῶνος </l>
<l n="44">σύννομος ἀντεχόρευε λέων βητάρμονι κάπρῳ· </l>
<l n="45">ἀνδρομέης δ' ὄρνιθες ἀνέκλαγον εἰκόνα μολπῆς </l>
<l n="46">μιμηλὴν ἀτέλεστον ὑποκλέπτοντες ἰωήν, </l>
<l n="47">νίκην Ἰνδοφόνοιο προθεσπίζοντες ἀγῶνος, ... </l>
<l n="48">καὶ χλοεροῖς μελέεσσι παρήορον ὄρθιον οὐρὴν </l>
<l n="49">ἐκταδὸν αἰθύσσοντες· ὁμοζήλῳ δὲ πορείῃ <pb/> </l>
<l n="50">πόρδαλις ὑψιπότητος ἐπέτρεχε σύνδρομος ἄρκτῳ. </l>
<l n="51">καὶ βαλίων σκυλάκων ἀνεσείρασεν Ἄρτεμις ὁρμὴν </l>
<l n="52">μειλιχίης ὁρόωσα χοροίτυπον ἅλμα λεαίνης· </l>
<l n="53">αἰδομένη δ' εὔκυκλον ἑὴν ἀνελύσατο νευρήν, </l>
<l n="54">τερπομένους μὴ θῆρας ὀιστεύσειε βελέμνοις. </l>
<l n="55" rend="indent(1)">καί τις ἐσαθρήσας ἑτερότροπα θαύματα Βάκχου, </l>
<l n="56">ὄμμα βαλὼν πυκινοῖο δι' ἀκροτάτοιο κορύμβου, </l>
<l n="57">φύλλα περιστείλας, θηήτορα κύκλον ὀπωπῆς </l>
<l n="58">τόσσον ἰδεῖν μεθέηκεν, ὅσον περιδέρκεται ἀνὴρ </l>
<l n="59">ὄμμασι ποιητοῖσι διοπτεύων τρυφαλείης, </l>
<l n="60">ἢ ὁπότε τραγικοῖο χοροῦ δεδαημένος ἀνήρ, </l>
<l n="61">φρικτὸν ἔχων μύκημα τανυφθόγγων ἀπὸ λαιμῶν, </l>
<l n="62">ἐνδόμυχον τυκτοῖο δι' ὄμματος ὄμμα τιταίνει, </l>
<l n="63">ψευδαλέον βροτέοιο φέρων ἴνδαλμα προσώπου· </l>
<l n="64">ὣς ὅ γε θαύματα πάντα λαθὼν ὑπὸ δάσκιον ὕλην </l>
<l n="65">ἀπροϊδὴς ἐδόκευεν ὑποκλέπτοντι προσώπῳ· </l>
<l n="66">ἀντιβίοις δ' ἤγγειλε· φόβῳ δ' ἐλελίζετο Θουρεὺς </l>
<l n="67">μεμφόμενος Μορρῆι καὶ ἄφρονι Δηριαδῆι. </l>
<l n="68">ἔτρεμε δ' Ἰνδὸς ὅμιλος, ἀφειδήσας δὲ κυδοιμοῦ </l>
<l n="69">χάλκεα ταρβαλέων ἀπεσείσατο τεύχεα χειρῶν, </l>
<l n="70">δένδρεα παπταίνων δεδονημένα θυιάδι ῥιπῇ. </l>
<l n="71" rend="indent(1)">καί νύ κεν Ἰνδὸς ὅμιλος ἑλὼν ἀπὸ γείτονος ὄχθης </l>
<l n="72">μάρτυρον ἱκεσίης γλαυκόχροα θαλλὸν ἐλαίης </l>
<l n="73">αὐχένα δοῦλον ἔκαμψεν ἀδηρίτῳ Διονύσῳ· <pb/> </l>
<l n="74">ἀλλὰ μεταλλάξασα δέμας πολυμήχανος Ἥρη </l>
<l n="75">δυσμενέας θάρσυνε καὶ ἤπαφεν ὄρχαμον Ἰνδῶν, </l>
<l n="76">Θεσσαλίδων μάγον ὕμνον ἐφαψαμένη Διονύσῳ </l>
<l n="77">καὶ Κίρκης κυκεῶνα, θεοκλήτοις ἐπαοιδαῖς </l>
<l n="78">οἷά τε φαρμακτῆρος ἀφαρμάκτου ποταμοῖο. </l>
<l n="79">καὶ πίθεν ἀντιβίους ταχυπειθέας· εἶπε δ' ἑκάστῳ, </l>
<l n="80">μή ποτέ τις σφάλλοιτο κατάσχετος αἴθοπι δίψῃ </l>
<l n="81">κλεψινόου ποταμοῖο πιὼν δεδολωμένον ὕδωρ. </l>
<l n="82" rend="indent(1)">καί νύ κεν ἀφράστοιο διαθρῴσκοντες ἐναύλου </l>
<l n="83">δαινυμέναις στρατιῇσιν ἐπέχραον αἴθοπες Ἰνδοί· </l>
<l n="84">ἀλλά τις ἠνεμόεντος ὑπερκύψασα κορύμβου </l>
<l n="85">ἐκ λασίου κενεῶνος Ἁμαδρυὰς ἄνθορε Νύμφη· </l>
<l n="86">χειρὶ δὲ θύρσον ἔχουσα φυὴν ἰνδάλλετο Βάκχῃ, </l>
<l n="87">μιμηλὴν δρυόεντι πυκαζομένη τρίχα κισσῷ· </l>
<l n="88">δυσμενέων δ' ἐνέπουσα δόλον σημάντορι σιγῇ </l>
<l n="89">οὔασι βοτρυόεντος ἐπεψιθύριζε Λυαίου· </l>
<l n="90" rend="indent(1)">„ἀμπελόεις Διόνυσε, φυτηκόμε κοίρανε καρπῶν, </l>
<l n="91">σὸν φυτὸν Ἀδρυάδεσσι χάριν καὶ κάλλος ὀπάσσει· </l>
<l n="92">Βασσαρὶς οὐ γενόμην, οὐ σύνδρομός εἰμι Λυαίου, </l>
<l n="93">μοῦνον ἐμῇ παλάμῃ ψευδήμονα θύρσον ἀείρω· </l>
<l n="94">οὐ πέλον ἐκ Φρυγίης, σέο πατρίδος, οὐ χθόνα Λυδῶν <pb/> </l>
<l n="95">ναιετάω παρὰ χεῦμα ῥυηφενέος ποταμοῖο· </l>
<l n="96">εἰμὶ δὲ καλλιπέτηλος Ἁμαδρυάς, ἧχι μαχηταὶ </l>
<l n="97">δυσμενέες λοχόωσιν, ἀφειδήσασα δὲ πάτρης </l>
<l n="98">ῥύσομαι ἐκ θανάτοιο τεὸν στρατόν· ὑμετέροις γὰρ </l>
<l n="99">πιστὰ φέρω Σατύροισι, καὶ Ἰνδῴη περ ἐοῦσα, </l>
<l n="100">ἀντὶ δὲ Δηριαδῆος ὁμοφρονέω Διονύσῳ· </l>
<l n="101">σοὶ γὰρ ὀφειλομένην ὀπάσω χάριν, ὅττι ῥεέθρων </l>
<l n="102">ὑγροτόκους ὠδῖνας, ὅτι δρύας αἰὲν ἀέξει </l>
<l n="103">ὀμβρηρῇ ῥαθάμιγγι πατὴρ τεὸς ὑέτιος Ζεύς. </l>
<l n="104">δός μοι σεῖο πέτηλα, καὶ ἐνθάδε ταῦτα φυτεύσω, </l>
<l n="105">δός μοι σεῖο κόρυμβα, τά περ λύουσι μερίμνας. </l>
<l n="106">ἀλλά, φίλος, μὴ σπεῦδε ῥόον ποταμοῖο περῆσαι, </l>
<l n="107">μή σοι ἐπιβρίσωσιν ἐν ὕδασι γείτονες Ἰνδοί· </l>
<l n="108">εἰς δρύας ὄμμα τίταινε καὶ εὐπετάλῳ παρὰ λόχμῃ </l>
<l n="109">ἀπροϊδῆ σκοπίαζε καλυπτομένων λόχον ἀνδρῶν. </l>
<l n="110">ἀλλὰ τί σοι ῥέξουσιν ἀνάλκιδες ἔνδοθι λόχμης; </l>
<l n="111">δυσμενέες ζώουσιν, ἕως ἔτι θύρσον ἐρύκεις. </l>
<l n="112">σιγὴ ἐφ' ἡμείων, μὴ δήιος ἐγγὺς ἀκούσῃ, </l>
<l n="113">μὴ κρυφίοις Ἰνδοῖσιν ἀπαγγείλειεν Ὑδάσπης.“ </l>
<l n="114" rend="indent(1)">ὣς φαμένη παλίνορσος Ἁμαδρυὰς ᾤχετο Νύμφη, <pb/> </l>
<l n="115">ὡς πτερὸν ἠὲ νόημα, μεταλλάξασα δὲ μορφὴν </l>
<l n="116">ἰσοφυὴς ὄρνιθι διέτρεχε φυλλάδος ὕλης </l>
<l n="117">ἥλικος ἀίσσουσα κατὰ δρυός. αὐτὰρ ὁ σιγῇ </l>
<l n="118">μίσγετο Βασσαρίδεσσιν, Ἁμαδρυάδος δὲ θεαίνης </l>
<l n="119">εἶπεν ἑοῖς προμάχοισιν ἐς οὔατα μῦθον ἑκάστου </l>
<l n="120">νεύμασι δενδίλλων, νοερῇ δ' ἐκέλευε σιωπῇ </l>
<l n="121">τεύχεσι θωρηχθέντας ἀνὰ δρύας εἰλαπινάζειν, </l>
<l n="122">καὶ κρυφίων ἀγόρευε δολορραφέων δόλον Ἰνδῶν, </l>
<l n="123">μή σφιν ἐπιβρίσωσιν ἀθωρήκτοισι μαχηταί, </l>
<l n="124">εἰσέτι δαινυμένοισι κατὰ στρατόν· οἱ δὲ Λυαίῳ </l>
<l n="125">κεκλομένῳ πείθοντο, καὶ εἰς μόθον ἦσαν ἑτοῖμοι </l>
<l n="126">σιγαλέον παρὰ δεῖπνον ἀκοντοφόροιο τραπέζης. </l>
<l n="127" rend="indent(1)">καὶ ταχινὸν μετὰ δόρπον ἐπέρρεον ἀσπιδιῶται </l>
<l n="128">γείτονος ἐκ ποταμοῖο πιεῖν ἐπιδόρπιον ὕδωρ, </l>
<l n="129">νεύμασι θεσπεσίοισι περισσονόου Διονύσου, </l>
<l n="130">μὴ στρατὸν εὐνήσειε μέθη καὶ κῶμα καὶ ὄρφνη. <pb/> </l>
<l n="131">καὶ στρατὸς ἔνθα καὶ ἔνθα φιλοπτολέμῳ πέσεν εὐνῇ </l>
<l n="132">βαιὸν ἐνυαλίης ὑπὲρ ἀσπίδος ὕπνον ἰαύων. </l>
<l n="133">Ζεὺς δὲ πατὴρ δολόεντα μετατρέψας νόον Ἰνδῶν </l>
<l n="134">ἑσπερίην ἀνέκοψε μάχην μυκήτορι βόμβῳ, </l>
<l n="135">ὄμβρου παννυχίοιο χέων ἀπερείσιον ἠχώ. </l>
<l n="136" rend="indent(1)">ἀλλ' ὅτε χιονόπεζα χαραξαμένη ζόφον Ἠὼς </l>
<l n="137">ὄρθρον ἀμεργομένῃ δροσερῇ πορφύρετο πέτρῃ, </l>
<l n="138">ἄκρον ὑπερκύψαντες ἐγερσιμόθου σκέπας ὕλης </l>
<l n="139">δυσμενέες προὔτυψαν ἀολλέες· ἦρχε δὲ Θουρεύς, </l>
<l n="140">Ἰνδῴου πολέμοιο πέλωρ πρόμος, εἴκελος ὁρμὴν </l>
<l n="141">ἠλιβάτῳ Τυφῶνι καταΐσσοντι κεραυνοῦ. </l>
<l n="142">καὶ στρατιαὶ πινυτοῖο δολόφρονι νεύματι Βάκχου </l>
<l n="143">ψευδαλέον φόβον εἶχον ἀταρβέες, ἐκ δὲ κυδοιμοῦ </l>
<l n="144">αὐτόματοι χάζοντο θελήμονες, εἰσόκεν Ἰνδοὶ </l>
<l n="145">ἐς πεδίον προχέοντο λελοιπότες ἔνδια λόχμης. </l>
<l n="146" rend="indent(1)">τεύχεσι δ' ἀφνειοῖσι κορύσσετο Λύδιος ἀνήρ, </l>
<l n="147">χρυσοφαῆ Λυκίοιο τύπον Γλαύκοιο κομίζων, </l>
<l n="148">κηρύσσων ἑὸν οὖδας, ὅπῃ Πακτωλίδος ὄχθης </l>
<l n="149">φαιδρὸς ἐρευθομένης ἀμαρύσσεται ὄλβος ἐέρσης, </l>
<l n="150">καὶ ῥοδέαις ἤστραψε βολαῖς ἀντώπιον Ἠοῦς, </l>
<l n="151">σείων ξανθὰ μέτωπα ῥυηφενέος τρυφαλείης <pb/> </l>
<l n="152">Λυδὸς ἀνὴρ ἀρίδηλος, ἀπὸ στέρνων δὲ φορῆος </l>
<l n="153">μαρμαρυγὴ σελάγιζεν ἐρευθομένοιο χιτῶνος· </l>
<l n="154">καὶ κυνέην στίλβουσαν ἐπὶ κροτάφοισι τινάσσων </l>
<l n="155">ἐξ Ἀλύβης πρόμος ἄλλος ἀριστεύων Διονύσῳ </l>
<l n="156">πάτριον ὄλβον ἔφαινε, δι' εὐφαέος δὲ καρήνου </l>
<l n="157">ἀργυρέης πήληκος ἐλάμπετο μάρμαρος αἴγλη </l>
<l n="158">χιονέῃ σέλας ἶσον ἀκοντίζουσα Σελήνῃ. </l>
<l n="159" rend="indent(1)">καὶ θεὸς ἀστήρικτος ὅλους ἐφόβησε μαχητὰς </l>
<l n="160">δυσμενέων, οὐ γυμνὸν ἔχων ξίφος, οὐ δόρυ πάλλων, </l>
<l n="161">ἀλλὰ μέσος προμάχων πεφορημένος εἴκελος αὔραις </l>
<l n="162">δεξιὸν ἐκ λαιοῖο κέρας κυκλώσατο χάρμης, </l>
<l n="163">θύρσον ἀκοντίζων δολιχόσκιον, ἄνθεϊ γαίης, </l>
<l n="164">ἔγχεϊ κισσήεντι διασχίζων νέφος Ἰνδῶν. </l>
<l n="165">οὐδέ μιν ὑψικάρηνος ὁ τηλίκος ἤλασε Θουρεύς, </l>
<l n="166">οὐ στρατός, οὐ πρόμος ἄλλος· ἐπ' ἀλλήλοις δὲ χυθέντες </l>
<l n="167">εἴκαθον ἔνθα καὶ ἔνθα διεσσυμένῳ Διονύσῳ. </l>
<l n="168" rend="indent(1)">κυανέην δ' Οἴαγρος ἀνεστυφέλιξεν ἐνυὼ </l>
<l n="169">ἀμώων ἀκόρητος ἐπασσυτέρων στίχας ἀνδρῶν, </l>
<l n="170">ἔγχεϊ Βιστονίῳ κορυθαιόλα λήια τέμνων. </l>
<l n="171">ὡς δ' ὅτε τις προχέων ποταμὸς δυσπέμφελον ὕδωρ </l>
<l n="172">ἄστατος ἐκ σκοπέλοιο χαραδρήεντι ῥεέθρῳ </l>
<l n="173">ἔρχεται ἐς πεδίον πεφορημένος, οὐδέ μιν αὐταὶ </l>
<l n="174">ἕρκεσιν ἀρραγέεσσιν ἀναστέλλουσιν ἀλωαὶ <pb/> </l>
<l n="175">λαϊνέης μέσα νῶτα διαξύοντα γεφύρης· </l>
<l n="176">πολλὴ μὲν κεκύλιστο πίτυς, πολλὴ δὲ πεσοῦσα </l>
<l n="177">ὑψιφανὴς προθέλυμνος ἐσύρετο χεύματι πεύκη· </l>
<l n="178">ὣς ὅ γε δυσμενέων στρατὸν ἄμφεπεν, ἄλλον ἐπ' ἄλλῳ </l>
<l n="179">πεζὸν ἐπιστροφάδην ὀλέκων Σιθωνίδι λόγχῃ, </l>
<l n="180">καί μιν ἐκυκλώσαντο, καὶ ἣν καλέουσι μαχηταὶ </l>
<l n="181">μιμηλὴν σακέεσσιν ἐπυργώσαντο χελώνην· </l>
<l n="182">ἔγχεϊ μὲν στατὸν ἔγχος ἐρείδετο, κεκλιμένη δὲ </l>
<l n="183">ἀσπὶς ἔην προθέλυμνος ἀμοιβαδὶς ἀσπίδι γείτων </l>
<l n="184">στεινομένῃ, καὶ ἔνευε λόφῳ λόφος, ἀγχιφανὴς δὲ </l>
<l n="185">ἀνδρὸς ἀνὴρ ἔψαυεν· ἐγειρομένης δὲ κονίης </l>
<l n="186">ἱππείοις ὀνύχεσσιν ἐλευκαίνοντο μαχηταί. </l>
<l n="187" rend="indent(1)">ἔνθα τίνα πρῶτον, τίνα δ' ὕστατον Ἄιδι πέμπων </l>
<l n="188">Βιστονίης Οἴαγρος ἀπέθρισεν ἀστὸς ἀρούρης, </l>
<l n="189">κτείνων ἄλλοθεν ἄλλον, ἑῆς ἀλόχοιο τελέσσας </l>
<l n="190">ἔργα φατιζομένης ἐπιδευέα Καλλιοπείης; </l>
<l n="191">τὸν μὲν ὑπὲρ μαζοῖο θοῷ δορί, τὸν δὲ δαΐζων </l>
<l n="192">ἄορι κωπήεντι κατ' αὐχένος, αἰνομανῆ δὲ </l>
<l n="193">δήιον ἄλλον ἔνυξε παρ' ὀμφαλόν, ἐκ φονίης δὲ </l>
<l n="194">ὠτειλῆς ἑὸν ἔγχος ἀνείρυσεν, ἑλκομένῳ δὲ </l>
<l n="195">σπλάγχνα δαφοινήεντι συνέσπασε θερμὰ σιδήρῳ· </l>
<l n="196">ἄλλου μαρναμένοιο κατέδραμε φάσγανον ἕλκων, <pb/> </l>
<l n="197">ἄορι δ' εὐθήκτῳ παλάμην τάμεν, ἡ δὲ πεσοῦσα </l>
<l n="198">αἱμοβαφὴς ἤσπαιρεν ἐπὶ χθονὸς ἁλλομένη χείρ· </l>
<l n="199">καὶ παλάμη τέτμητο καὶ οὐ μεθέηκε βοείην </l>
<l n="200">ἄκρα περισφίγγουσα κονιομένου τελαμῶνος· </l>
<l n="201">ψυχὴ δ' ἠνεμόφοιτος ἀναΐξασα θανόντος </l>
<l n="202">συμπλεκέος ποθέεσκεν ἐθήμονα σώματος ἥβην. </l>
<l n="203">ἄλλον ἀπηλοίησεν ἀφειδέι δούρατι νύξας </l>
<l n="204">θηγαλέῃ γλωχῖνι βραχίονος ἄκρα τορήσας, </l>
<l n="205">ἄορι δ' ἀσπίδα τύψεν, ἀρασσομένης δὲ σιδήρῳ </l>
<l n="206">ἀρραγέος βόμβησε μεσόμφαλα νῶτα βοείης. </l>
<l n="207" rend="indent(1)">αὐτὰρ ὁ λυσσήεντι μόθου δεδονημένος οἴστρῳ </l>
<l n="208">ἐγχείην ἐλέλιζε μετήλυδα κυκλάδι τέχνῃ </l>
<l n="209">ἢ πλευρῆς ἑκάτερθεν ἢ αὐχένος ἢ σχεδὸν ὤμου· </l>
<l n="210">σείων δ' ἔνθα καὶ ἔνθα παλινδίνητον ἀκωκὴν </l>
<l n="211">στεινομένης μέσα νῶτα διέτμαγε δηιοτῆτος, </l>
<l n="212">κραιπνός, ἀερσιλόφοιο καθήμενος ὑψόθεν ἵππου. </l>
<l n="213">ὡς δ' ὅτε ῥιγαλέου σκιερὴν μετὰ χείματος ὥρην </l>
<l n="214">φαίνεται ἀσκεπέων νεφέων γυμνούμενος ἀήρ, </l>
<l n="215">φέγγεος εἰαρινοῖο δεδεγμένος αἴθριον αἴγλην· <pb/> </l>
<l n="216">ὣς ὅ γε βακχεύων πυκινὰς στίχας ἄτρομος ἀνὴρ </l>
<l n="217">Ἰνδῶν σχιζομένων μεσάτην γυμνώσατο χάρμην. </l>
<l n="218" rend="indent(1)">καὶ τότε τις προμάχοιο περὶ στόμα χαλκὸν ἐρείσας </l>
<l n="219">δεξιτερὴν δασπλῆτι γενειάδα τύψε μαχαίρῃ· </l>
<l n="220">καί τις ἐπ' ἀντιβίοισιν ἐν ἠέρι βόμβον ἰάλλων </l>
<l n="221">εἰς σκοπὸν ὑψικέλευθον ἐπέμπετο λᾶας ἀλήτης, </l>
<l n="222">καὶ λίθος ἠερόφοιτος ἐπεσμαράγησε καρήνῳ, </l>
<l n="223">καὶ λόφον εὐπήληκος ἀπεστυφέλιξεν ἐθείρης, </l>
<l n="224">αὐχενίου δεσμοῖο παρ' ἀνθερεῶνα λυθέντος· </l>
<l n="225">τῆς δὲ κυλινδομένης κεφαλὴ γυμνοῦτο φορῆος. </l>
<l n="226" rend="indent(1)">οὐ μοῦνοι τότε φῶτες ἐπέβρεμον, ἀλλὰ καὶ αὐτοὶ </l>
<l n="227">ἵπποι χαλκοχίτωνες ἐπεσμαράγησαν ἐνυώ, </l>
<l n="228">ἄρεα σαλπίζοντες ἐνυαλίῳ χρεμετισμῷ. </l>
<l n="229">κούρη δ' ὑστερόφωνος ὀρεσσαύλων ἀπὸ λαιμῶν </l>
<l n="230">πετραίοις στομάτεσσιν ἀμειβομένη κτύπον αὐτῶν </l>
<l n="231">μιμηλὴ χρεμέτιζε μέλος πολεμήιον Ἠχώ. </l>
<l n="232" rend="indent(1)">καὶ πολὺς ἀρτιδάικτος ἑλίσσετο νεκρὸς ἀρούραις </l>
<l n="233">θερμὸν ἀποπτύων ῥόον αἵματος· ὀλλυμένων δὲ </l>
<l n="234">οἱ μὲν ἐπὶ πλευρῇσιν ἐπῃώρηντο θανόντες, </l>
<l n="235">ὃς δὲ τυπεὶς ἐλέλικτο χαρασσομένου κενεῶνος, <pb/> </l>
<l n="236">ἄλλος ὑπὲρ δαπέδοιο χυτῇ κεκύλιστο κονίῃ, </l>
<l n="237">ἄλλος ἐπεστήρικτο παρ' ὀμφαλόν, ὃς δ' ἐπὶ γαίῃ </l>
<l n="238">ἀνέρος ἀσπαίροντος ἐπεσκίρτησε καρήνῳ, </l>
<l n="239">ὃς δὲ πεσὼν ἰάχησε τετυμμένος ἀνθερεῶνα, </l>
<l n="240">καὶ πόδας ἀμφελέλιξεν ἔχων ὀρχηθμὸν ὀλέθρου· </l>
<l n="241">πρηνὴς δ' ἄλλος ἔκειτο, καὶ ὡς κοτέων ὀλετῆρι </l>
<l n="242">εὐρυχανὴς ἔσφιγξε μεμηνότι γαῖαν ὀδόντι. </l>
<l n="243">ἄλλου βαλλομένοιο τανυγλώχινι σιδήρῳ </l>
<l n="244">λευκὸς ἀκοντιστῆρι χιτὼν ἐρυθαίνετο λύθρῳ· </l>
<l n="245">ἄλλου μαρναμένοιο τιταινομένων ἀπὸ τόξων </l>
<l n="246">αἱμοβαφὴς πτερόεντι χαράσσετο μηρὸς ὀιστῷ. </l>
<l n="247" rend="indent(1)">καί τις ἑὴν σάλπιγγα † μάτην περὶ χεῖλος ἐρείσας </l>
<l n="248">ἐχθρὸς ἀνὴρ κελάδησεν ἐγερσιμόθου μέλος ἠχοῦς, </l>
<l n="249">ὀκναλέον φύξηλιν ἑὸν στρατὸν εἰς μόθον ἕλκων. </l>
<l n="250">οἱ δὲ βοῆς ἀίοντες ἐπὶ κλόνον ἔρρεον Ἰνδοί· </l>
<l n="251">θαρσαλέοι δ' ἥψαντο παλιννόστοιο κυδοιμοῦ. </l>
<l n="252">αἰδόμενοι βασιλῆι φανήμεναι ἔκτοθι νίκης. </l>
<l n="253" rend="indent(1)">καὶ πολέες στεφανηδὸν ἀπόσσυτον εἰν ἑνὶ χώρῳ </l>
<l n="254">Αἰακὸν εὐθώρηκες ἐκυκλώσαντο μαχηταί. </l>
<l n="255">αὐτὰρ ὁ μέσσος ἔην βεβιημένος, οὐ τρυφαλείῃ, </l>
<l n="256">οὐ πίσυνος σακέεσσι καὶ οὐ θώρηκι κυδοιμοῦ· </l>
<l n="257">ἀλλά ἑ πατρῴοις πεπυκασμένον ἀντὶ σιδήρου </l>
<l n="258">ἀρρήκτοις νεφέεσσιν ὅλον πύργωσεν Ἀθήνη, </l>
<l n="259">οἷς πάρος ἀβρέκτοιο κατέσβεσεν αὐχμὸν ἀρούρης </l>
<l n="260">διψαλέην ἐπὶ γαῖαν ἄγων βιοτήσιον ὕδωρ <pb/> </l>
<l n="261">Ζηνὸς ἐπομβρήσαντος, ἀμαλλοτόκοιο δὲ γαίης </l>
<l n="262">αὔλακες εὐώδινες ἐνυμφεύθησαν ἀρότρῳ· </l>
<l n="263">καὶ μέσος ἀντιβίων κυκλούμενος ἔνθεος ἀνὴρ </l>
<l n="264">τοὺς μὲν ἀπηλοίησε θοῷ δορί, τοὺς δὲ μαχαίρῃ, </l>
<l n="265">τοὺς δὲ λίθοις κραναοῖσι· πέδον δ' ἐρυθαίνετο λύθρῳ </l>
<l n="266">Ἰνδῶν κτεινομένων, καὶ ἀκαμπέος ἀνέρος αἰχμῇ </l>
<l n="267">κεῖτο πολυσπερέων νεκύων χύσις, ὧν ὁ μὲν αὐτῶν </l>
<l n="268">ἡμιθανὴς ἤσπαιρεν, ὁ δὲ χθόνα ποσσὶν ἀράσσων </l>
<l n="269">ὕπτιος αὐτοκύλιστος ὁμίλεε γείτονι πότμῳ· </l>
<l n="270">καὶ δαπέδῳ στείνοντο, νέκυς δ' ἐπερείδετο νεκρῷ </l>
<l n="271">κεκλιμένῳ μετρηδόν, ἀπ' ἀρτιτόμοιο δὲ λαιμοῦ </l>
<l n="272">ψυχρὸν ἐρευθιόωντι δέμας θερμαίνετο λύθρῳ· </l>
<l n="273">καὶ φόνος ἄσπετος ἦεν, ἐπασσυτέρων δὲ πεσόντων </l>
<l n="274">Γαῖα κελαινιόωσα κατάρρυτος αἵματος ὁλκῷ, </l>
<l n="275">υἱέας οἰκτείρουσα, χαραδραίῃ φάτο φωνῇ· </l>
<l n="276" rend="indent(1)">„υἱὲ Διὸς ζείδωρε μιαιφόνε—καὶ γὰρ ἀνάσσεις </l>
<l n="277">ὄμβρου καρποτόκοιο καὶ αἱμαλέου νιφετοῖο—, </l>
<l n="278">ὄμβρῳ μὲν γονόεσσαν ὅλην ἐδίηνας ἀλωὴν </l>
<l n="279">Ἑλλάδος, Ἰνδῴην δὲ κατέκλυσας αὔλακα λύθρῳ, </l>
<l n="280">ὁ πρὶν ἀμαλλοφόρος, θανατηφόρος· ἀγρονόμοις μὲν </l>
<l n="281">σὸς νιφετὸς στάχυν εὗρε, σὺ δὲ στρατὸν ἔθρισας Ἰνδῶν </l>
<l n="282">ἀνέρας ἀμώων μετὰ λήιον· ἀμφότερον δὲ </l>
<l n="283">ἐκ Διὸς ὄμβρον ἄγεις, ἐξ Ἄρεος αἵματι νείφεις.“ </l>
<l n="284" rend="indent(1)">τοῖα μὲν ἔννεπε Γαῖα φερέσβιος. ἀλλὰ Κρονίων </l>
<l n="285">οὐρανόθεν κελάδησε, καὶ Αἰακὸν εἰς φόνον Ἰνδῶν <pb/> </l>
<l n="286">βρονταίοις πατάγοισι Διὸς προκαλίζετο σάλπιγξ. </l>
<l n="287">καί τις ἐν ἀντιβίοισιν ἐς Αἰακὸν ὄμμα τανύσσας </l>
<l n="288">πέμπε βέλος, καὶ βαιόν, ὅσον χροὸς ἄκρον ἀμύξαι, </l>
<l n="289">μηρὸν ἐπιγράψαντα παρέτραπεν ἰὸν Ἀθήνη. </l>
<l n="290">μάρνατο δ' εἰσέτι μᾶλλον ἀνώδυνος εἰς μέσον Ἰνδῶν </l>
<l n="291">Αἰακὸς ἀστήρικτος, ἐπεὶ βέλος ἥπτετο μηροῦ </l>
<l n="292">λεπτὸς ὄνυξ ἅτε φωτός, ὅτε χροὸς ἄκρα χαράξῃ. </l>
<l n="293" rend="indent(1)">καί τις ἀνὴρ ἀκίχητος ἐχάζετο πεζὸς ὁδίτης </l>
<l n="294">ἴχνεσιν ὠκυτέροισι, καὶ ἤθελε γείτονα λόχμην </l>
<l n="295">δύμεναι, ἧχι πάροιθεν ἐκεύθετο· τὸν δὲ διώκων </l>
<l n="296">εἰς δρόμον ἡνιόχευε ποδήνεμον ἵππον Ἐρεχθεύς· </l>
<l n="297">ἀλλ' ὅτε τόσσον ἔμαρψεν, ὅσον προμάχοιο βαλόντος </l>
<l n="298">ἔγχεος ἱπταμένοιο τιταίνεται ὄρθιος ὁρμή, </l>
<l n="299">δὴ τότε δὴ μετὰ νῶτα βαλὼν ἀντώπιος ἔστη </l>
<l n="300">πεζὸς ἀνὴρ ἱππῆα δεδεγμένος· αὐτὰρ ὁ κάμψας </l>
<l n="301">ὀκλαδὸν ἐστήριξεν ἀριστερὸν ἴχνος ἀρούρῃ </l>
<l n="302">λοξὸς ἐπὶ πλευρῇσιν, ὀπισθοτόνοιο δὲ ταρσοῦ </l>
<l n="303">ἴχνιον ἠέρταζε μετάρσιον, ὀρθὰ τιταίνων </l>
<l n="304">δεξιτεροῦ ποδὸς ἄκρα πεπηγότα δάκτυλα γαίῃ, </l>
<l n="305">Ἰνδικὸν ἑπταβόειον ἔχων σάκος, εἰκόνα πύργου, </l>
<l n="306">γυμνὸν ἔχων ξίφος ὀξύ· προϊσχόμενος δὲ προσώπου <pb/> </l>
<l n="307">ἀσπίδα χαλκεόνωτον ἐπέδραμεν Ἰνδὸς ἀγήνωρ, </l>
<l n="308">ἢ θανέειν ἢ φῶτα βαλεῖν ἢ πῶλον ἐλάσσαι </l>
<l n="309">ἄορι τολμήεντι· καὶ ὀμφαλόεντι σιδήρῳ </l>
<l n="310">δόχμιος ἀντικέλευθον ἀνακρούσας γένυν ἵππου </l>
<l n="311">πεζὸς ἐὼν ἐτίναξεν ὑπέρτερον ἡνιοχῆα· </l>
<l n="312">καί νύ κεν ἐς χθόνα ῥῖψεν ἀμήτορος ἀστὸν Ἀθήνης, </l>
<l n="313">ἀλλά μιν ἔγχεϊ νύξε παρ' ὀμφαλὸν ἄκρον Ἐρεχθεὺς </l>
<l n="314">καὶ φονίῳ μέσον ἄνδρα πεπαρμένον ὀξέι χαλκῷ </l>
<l n="315">εἰς πέδον ἠκόντιζεν· ὁ δὲ στροφάδεσσιν ἐρωαῖς </l>
<l n="316">ἠερόθεν προκάρηνος ἐπωλίσθησε κονίῃ </l>
<l n="317">κρᾶτα κυβιστητῆρα φέρων βητάρμονι παλμῷ. </l>
<l n="318">τὸν δὲ λιπὼν σπαίροντα, μετατρέψας δρόμον ἵππου, </l>
<l n="319">ἄλλοις δυσμενέεσσιν ἐπέχραεν ἀστὸς Ἀθήνης. </l>
<l n="320">κυκλώσας ἑὰ τόξα, καὶ ἁπλώσας ἐπὶ νευρὴν </l>
<l n="321">ὄρθιον ἀκροτάτου τετανυσμένον ἄχρι σιδήρου </l>
<l n="322">εἰς σκοπὸν εἷλκε βέλεμνον· ἀριστοτόκῳ δ' ἕο νύμφῃ </l>
<l n="323">νίκης ἐλπίδα πᾶσαν ἐπέτρεπε Καλλιοπείῃ. </l>
<l n="324">ἐννέα μὲν προέηκε τανυγλώχινας ὀιστούς, </l>
<l n="325">ἐννέα δ' ἄνδρας ἔπεφνεν· ἔην δέ τις ἶσος ἀριθμὸς <pb/> </l>
<l n="326">πεμπομένοις βελέεσσι καὶ ὀλλυμένοισι μαχηταῖς· </l>
<l n="327">ὧν ὁ μὲν ἄκρα μέτωπα διέσχισεν ἰὸς ἀλήτης, </l>
<l n="328">ὃς δὲ δασυστέρνοιο κατέγραφεν ἄντυγα μαζοῦ, </l>
<l n="329">ἄλλος ὑπὲρ λαγόνων, ἕτερος δ' ἐπὶ νηδύι πίπτων </l>
<l n="330">μεσσατίῃ πεφόρητο χαρασσομένου κενεῶνος, </l>
<l n="331">ὃς δὲ διὰ πλευροῖο διέδραμεν, ὃς δὲ φυγόντος </l>
<l n="332">ὀρθὸς ἀελλήεντι ποδῶν ἐνεπήγνυτο ταρσῷ </l>
<l n="333">καὶ χθονίῳ σφήκωσεν ὁμοζεύκτῳ πόδα δεσμῷ. </l>
<l n="334">ἠνεμόεν δὲ βέλεμνον ἀνείρυσεν· ἐκ δὲ φαρέτρης </l>
<l n="335">ἄλλου πεμπομένοιο κατέδραμεν ἄλλος ἐπ' ἄλλῳ </l>
<l n="336">ἠερίῃ στροφάλιγγι κατάσσυτος ὄμβρος ὀιστῶν. </l>
<l n="337">ὡς δ' ὅτε χαλκείῳ τις ἐπ' ἄκμονι χαλκὸν ἐλαύνων </l>
<l n="338">ἀκαμάτῳ ῥαιστῆρι πυρίβρομον ἦχον ἰάλλει, </l>
<l n="339">τύπτων γείτονα μύδρον, ἀποθρῴσκουσι δὲ πολλοὶ </l>
<l n="340">ἁλλόμενοι σπινθῆρες ἀρασσομένοιο σιδήρου, </l>
<l n="341">ἠέρα θερμαίνοντες, ἀμοιβαίῃσι δὲ ῥιπαῖς </l>
<l n="342">ὃς μὲν ἔην προκέλευθος, ὁ δὲ σχεδόν, ἄλλος ὀρούσας </l>
<l n="343">ἄλλον ἔτι θρῴσκοντα κιχάνεται αἴθοπι παλμῷ· </l>
<l n="344">ὣς ὅ γε τοξεύων στρατιὴν ἀντώπιον Ἰνδῶν </l>
<l n="345">μαρναμένων ἐκέδασσεν, ἀλωφήτων ἀπὸ τόξων </l>
<l n="346">κτείνων ἄλλοθεν ἄλλον ἐπασσυτέροισι βελέμνοις. </l>
<l n="347">μεσσατίης δὲ φάλαγγος ἀλευαμένης νέφος ἰῶν </l>
<l n="348">χῶρος ἐγυμνώθη, κεραῆς ἴνδαλμα Σελήνης, <pb/> </l>
<l n="349">ἀμφιφαὴς ὅτε βαιὸν ἀποστίλβουσα κεραίης </l>
<l n="350">ἄκρα διαπλήσασα δύω νεοφεγγέος αἴγλης </l>
<l n="351">κεκλιμέναις ἀκτῖσι μέσον κύκλοιο χαράσσει, </l>
<l n="352">δίζυγι κεκριμένῳ μαλακῷ πυρί, μεσσατίης δὲ </l>
<l n="353">γυμνὰ χαρασσομένης ἔτι φαίνετο κύκλα Σελήνης. </l>
<l n="354" rend="indent(1)">οὐδὲ μάχης ἀπέληγε συναιχμάζων Διονύσῳ </l>
<l n="355">Αἰακὸς ἀπτοίητος, ἐβακχεύθη δὲ κυδοιμῷ </l>
<l n="356">κτείνων ἔνθα καὶ ἔνθα· καὶ ἐκ πεδίοιο διώκων </l>
<l n="357">εἰς προχοὰς ποταμοῖο μετήγαγε λαὸν ἀλήτην. </l>
<l n="358">συμφερτοὶ δ' ἕνα μοῦνον ἐκυκλώσαντο μαχηταὶ </l>
<l n="359">τυπτόμενον ξιφέεσσι καὶ οὐκ ἀλέγοντα μαχαίρης, </l>
<l n="360">οὐ βέλεος πτερόεντος· ἐπασσυτέρῃσι δὲ ῥιπαῖς </l>
<l n="361">κυανέης ἤμησε σιδήρεα λήια χάρμης </l>
<l n="362">κραιπνὸς ἀνὴρ καὶ πᾶσιν ἐμάρνατο, τοὺς μὲν ἐπ' ὄχθαις, </l>
<l n="363">τοὺς δὲ κάτω ποταμοῖο μαχήμονι χειρὶ δαΐζων· </l>
<l n="364">καὶ νεκύων ἔπλησεν ὅλον ῥόον· ὀλλυμένων δὲ </l>
<l n="365">αἵματι μορμύρων ἐρυθαίνετο λευκὸς Ὑδάσπης. </l>
<l n="366">καί τις ἀνὴρ προμάχοιο φυγὼν ἀνεμώδεα ῥιπὴν </l>
<l n="367">κύμβαχος αὐτοκύλιστος ἐπωλίσθησε ῥεέθρῳ, </l>
<l n="368">καὶ πολὺς ἀρτιδάικτος ἀκοντιστῆρι σιδήρῳ <pb/> </l>
<l n="369">σύρετο κυματόεντι νέκυς πεφορημένος ὁλκῷ </l>
<l n="370">οἰδαλέοις μελέεσσιν· ὑποβρυχίοιο δὲ λύθρου </l>
<l n="371">Νηιάδες λούσαντο δαφοινήεντι ῥεέθρῳ, </l>
<l n="372">καὶ φονίαις λιβάδεσσιν ἐφοινίχθη μέλαν ὕδωρ. </l>
<l n="373">πολλοὶ δ' ἐν προχοῇσιν ἀπορρίψαντες ἀκωκὴν </l>
<l n="374">ἱκεσίην ἀνέφαινον ἀτευχέες, ὃς μὲν ἐπ' ὄχθης, </l>
<l n="375">ὃς δὲ παρὰ ψαμάθοις τετανυσμένος, ὃς δ' ἐπὶ γαίῃ </l>
<l n="376">ὄρθιος ὀκλάζων, κυρτούμενον αὐχένα κάμπτων· </l>
<l n="377">ἀλλὰ λιτὰς ἀπέειπεν ἄνω νεύοντι προσώπῳ </l>
<l n="378">Αἰακὸς ἀντιβίοισιν ἀκαμπέα μῆνιν ἀέξων· </l>
<l n="379">αἰχμητὴν δ' ἀσίδηρον ἐπιψαύοντα λιτάων </l>
<l n="380">οὐχ ἕνα μοῦνον ἔπεφνε Λυκάονα, δυσμενέας δὲ </l>
<l n="381">χερσὶν ἀθωρήκτοισι κυλινδομένους ἐπὶ γαίῃ </l>
<l n="382">νηρίθμους κεράιξε, ῥόον ποταμοῖο μιαίνων· </l>
<l n="383">καὶ πολὺν Ἀστεροπαῖον ἐδέξατο νεκρὸν Ὑδάσπης. </l>
<l n="384" rend="indent(1)">οὐδ' ἀθεεὶ πολέμιζε καὶ Αἰακός· ἀντιβίους γάρ, </l>
<l n="385">ὡς γενέτης Πηλῆος, ἔσω ποταμοῖο δαΐζων </l>
<l n="386">ἰκμαλέον μόθον εἶχε καὶ ὑδατόεσσαν ἐνυώ, </l>
<l n="387">οἷα προθεσπίζων ποταμοῦ παρὰ χεῦμα Καμάνδρου </l>
<l n="388">φύλοπιν ἡμιτέλεστον ἐπεσσομένην Ἀχιλῆι· </l>
<l n="389">καὶ μόθον υἱωνοῖο μόθος μαντεύσατο πάππου. <pb/> </l>
<l n="390" rend="indent(1)">καί τις ἐνὶ προχοῇσιν ἀσάμβαλος ἴαχε Νύμφη </l>
<l n="391">Νηιὰς ἀκρήδεμνος ὑπερκύψασα ῥοάων· </l>
<l n="392" rend="indent(1)">„Νηιάδων ὁμόφυλε, Διιπετὲς αἷμα κομίζων, </l>
<l n="393">ἁγνὸν ὕδωρ ἐλέαιρε Διιπετέος ποταμοῖο. </l>
<l n="394">ἄρκιον Ἰνδὸν ὄλεσσε τεὸν δόρυ· παύεο Νύμφαις </l>
<l n="395">δάκρυα Νηιάδεσσιν ἀδακρύτοισιν ἐγείρων· </l>
<l n="396">Νηιὰς ὑδατόεσσα καὶ ὑμετέρη πέλε μήτηρ· </l>
<l n="397">κούρην γὰρ ποταμοῖο τεὴν Αἴγιναν ἀκούω. </l>
<l n="398">μνώεο, τίς σε λόχευσε, καὶ οὐκέτι χεῦμα μιαίνεις. </l>
<l n="399">ἵξομαι εἰς ῥόον ἄλλον ἀκήρατον, εἰς ἅλα βαίνω, </l>
<l n="400">καί με θαλασσαίη δέχεται Θέτις· ἀλλὰ μελέσθω </l>
<l n="401">αἱματόεις ῥόος οὗτος Ἐρινύι καὶ Διονύσῳ.“ <pb/> </l>
</div>
<div type="Book" n="23">
<l n="t1"><label type="head">ΔΙΟΝΥΣΙΑΚΩΝ ΕΙΚΟΣΤΟΝ ΤΡΙΤΟΝ.</label> </l>
<l n="1" rend="indent(1)">Ὣς φαμένη πατρῷον ἐδύσατο φοίνιον ὕδωρ </l>
<l n="2">Νηιὰς ὑδατόεσσα διάβροχος αἵματι Νύμφη. </l>
<l n="3">αὐτὰρ ὁ βάρβαρα φῦλα παρ' ᾐόνας ἄορι τύπτων </l>
<l n="4">εἰς προχοὰς ἔτρεψε· διωκόμενοι δὲ σιδήρῳ </l>
<l n="5">δυσμενέες κτείνοντο φόβῳ στείνοντες Ὑδάσπην. </l>
<l n="6">καὶ πολὺς ἐν ῥοθίοισι πόδας καὶ χεῖρας ἑλίσσων </l>
<l n="7">νηχομένους μιμεῖτο, καὶ ἤθελε πότμον ἀλύξαι </l>
<l n="8">χερσὶν ἀπειρήτοις ποταμήια χεύματα τέμνων· </l>
<l n="9">ἀλλὰ ῥόῳ κεκάλυπτο· καὶ ὕδασιν ἄλλος ἐπ' ἄλλῳ </l>
<l n="10">ἔγκυος οἰδαίνων διερῷ τυμβεύετο πότμῳ. </l>
<l n="11" rend="indent(1)">οὐδ' ἐπὶ δὴν παρὰ θῖνα φερεσσακέος ποταμοῖο </l>
<l n="12">πληθύι τοσσατίῃ φονίων κυκλούμενος Ἰνδῶν </l>
<l n="13">Αἰακὸς εἰσέτι μίμνεν, ἐπεὶ μογέοντι παρέστη </l>
<l n="14">Ἰνδοφόνος Διόνυσος ἀκαχμένα θύρσα τινάσσων. </l>
<l n="15">ἔνθα πολὺν στρατὸν ἄλλον ἀφειδέι δούρατι νύσσων </l>
<l n="16">Αἰακὸς ἐπρήνιξεν· ἐμαίνετο δ' οἷά περ Ἄρης, </l>
<l n="17">σύνδρομος εὐθώρηκι κασιγνήτῳ Διονύσῳ. </l>
<l n="18" rend="indent(1)">καὶ διερῇ Διόνυσος ὁμίλεε σύζυγι χάρμῃ <pb/> </l>
<l n="19">ὑγρὸν ἐπ' ἀντιβίοισι φέρων μόρον. εἰ δέ τις ἀνὴρ </l>
<l n="20">νήχετο δαιδαλέης ὑπὲρ ἀσπίδος οἴδματα τέμνων, </l>
<l n="21">νηχομένου κεράιξε μετάφρενον· εἰ δέ τις Ἰνδῶν </l>
<l n="22">ἡμιφανὴς πολέμιζεν ἐπ' ἰλύι ταρσὸν ἐρείσας, </l>
<l n="23">θύρσῳ στῆθος ἔτυψεν ἢ αὐχένα, κύματα τέμνων, </l>
<l n="24">δυόμενος· βυθίων γὰρ ἐπίστατο κόλπον ἐναύλων, </l>
<l n="25">ἐξ ὅτε μιν φεύγοντα μόθον δασπλῆτα Λυκούργου </l>
<l n="26">δώματι κυμαίνοντι γέρων ὑπεδέξατο Νηρεύς. </l>
<l n="27">πολλοὶ δ' ἔνθα καὶ ἔνθα περικλείοντο ῥεέθρῳ, </l>
<l n="28">υἷα Διὸς τρομέοντες ἐρίδρομον, ὧν ὁ μὲν αὐτῶν </l>
<l n="29">ὄρθιος ἰλυόεντι πόδας σφηκώσατο πηλῷ, </l>
<l n="30">αὐτοπαγὴς δ' ἀτίνακτος ἀπ' ἰξύος ἄχρι καρήνου </l>
<l n="31">ἡμιφανὴς ἀνέτελλε καλυπτόμενος πτύχα μηροῦ· </l>
<l n="32">καὶ Βρομίῳ πολέμιζεν ἐν ὕδασι μᾶλλον ἀρούρης </l>
<l n="33">ἀμφοτέραις παλάμαις διδυμάονα δούρατα πάλλων· </l>
<l n="34">καὶ τὸ μὲν αἰχμάζεσκεν ἐς ᾐόνας ὑψόσε πέμπων, </l>
<l n="35">Αἰακὸν ἀντικέλευθον ἔχων σκοπόν, ἄλλο δὲ σείσας </l>
<l n="36">ἔγχος ἀνουτήτοιο κατηκόντιζε Λυαίου. </l>
<l n="37">καί τις ἐνεστήρικτο μέσον κενεῶνα καλύπτων, </l>
<l n="38">ὃς δὲ φυγεῖν οὐχ εὗρε, τετυμμένος ὀξέι θύρσῳ, </l>
<l n="39">ἴχνια πηλώεντι φέρων πεπεδημένα δεσμῷ, </l>
<l n="40">ταρσὸν ἔχων ψαμάθοισι κατάσχετον· ἵστατο δ' ἄλλος <pb/> </l>
<l n="41">κνήμης λουομένης· ὁ δὲ γούνατος ἄκρα διαίνων </l>
<l n="42">ὑγρὴν αἱμαλέοιο δι' ὕδατος εἶχεν ἐνυώ· </l>
<l n="43">ἄλλος ἐνερρίζωτο δεδυκότος ἄχρι γενείου, </l>
<l n="44">καὶ πόδας ᾐώρησε λελουμένον ὦμον ἀείρων, </l>
<l n="45">φεύγων φρικτὰ ῥέεθρα καταΐσσοντα προσώπου· </l>
<l n="46">ἄλλος ἐνὶ προχοῇσιν ὅλον δέμας ἐκ ποδὸς ἄκρου </l>
<l n="47">ἄχρι μέσου στέρνοιο κατάρρυτος, ὃς δὲ διαίνων </l>
<l n="48">ὤμους διχθαδίους, ὁ δὲ βόστρυχον ἄκρον ἐρεύσας </l>
<l n="49">δέχνυτο κυματόεσσαν ἐπαΐσσουσαν ἀπειλήν. </l>
<l n="50">εἰς βυθὸν ἄλλος ἔδυνε διάβροχα χείλεα σείων </l>
<l n="51">ἀνδροφόνον παρὰ χεῦμα σεσηρότος ἀνθερεῶνος. </l>
<l n="52" rend="indent(1)">καί τις ἑοὺς ἑτάρους δεδοκημένος Ἰνδὸς ἀγήνωρ </l>
<l n="53">τοὺς μὲν κτεινομένους δολιχῷ δορί, τοὺς δὲ μαχαίρῃ, </l>
<l n="54">ἄλλον ὀιστευθέντα χαραδρήεντι βελέμνῳ, </l>
<l n="55">τὸν δὲ πολυπλέκτῳ δεδαϊγμένον ὀξέι θύρσῳ, </l>
<l n="56">Θουρέι νεκρὸν ὅμιλον ἐδείκνυεν, ἀχνύμενος δὲ </l>
<l n="57">τίλλε κόμην, φλογερῷ δὲ χόλου βακχεύετο πυρσῷ, </l>
<l n="58">σφίγγων καρχαρόδοντι μεμυκότα χείλεα δεσμῷ· </l>
<l n="59">καὶ ταχὺς αὐτοφόνον μιμούμενος Ἰνδὸν Ὀρόντην, </l>
<l n="60">βάρβαρον αἷμα φέρων καὶ βάρβαρον ἦθος ἀέξων, </l>
<l n="61">ἆορ ἑὸν γύμνωσεν, ἀπορρίψας δὲ χιτῶνα, <pb/> </l>
<l n="62">ἄρεος ἀρραγὲς ἕρκος, ἀλεξητῆρα βελέμνων, </l>
<l n="63">καὶ ξίφος ἀπτοίητος ἑῷ κενεῶνι πελάσσας </l>
<l n="64">ὑστατίην ταχύποτμος ἀγήνορα ῥήξατο φωνήν· </l>
<l n="65" rend="indent(1)">„γαστήρ, δέχνυσο τοῦτο φίλον ξίφος· αἰδέομαι γάρ, </l>
<l n="66">μή τις ἐμὲ κτείνειεν ἀνάρσιος ἀπτόλεμος χείρ. </l>
<l n="67">αὐτὸς ἐμῷ κενεῶνι θελήμονα χαλκὸν ἐλάσσω, </l>
<l n="68">μή με πατὴρ μέμψαιτο δεδουπότα θήλεϊ θύρσῳ, </l>
<l n="69">μὴ Σάτυρον, μὴ Βάκχον ἐμὸν καλέσειε φονῆα.“ </l>
<l n="70" rend="indent(1)">ἔννεπε κυανέης κατὰ γαστέρος ἆορ ἐρείσας </l>
<l n="71">τολμηραῖς παλάμῃσιν, ἅτε ξένον ἄνδρα δαΐζων, </l>
<l n="72">καὶ θάνεν αὐτοδάικτος ἐν ἀντιβίοισι Μενοικεύς, </l>
<l n="73">αἰδόμενος μετὰ δῆριν ἰδεῖν ἔτι Δηριαδῆα· </l>
<l n="74">ὄμμασι δ' ἀκλαύτοισι θελήμονι κάτθανε πότμῳ, </l>
<l n="75">καὶ μανίης ἀπάνευθεν ἐφαίνετο χάλκεος Αἴας. </l>
<l n="76" rend="indent(1)">καὶ φόνος ἄσπετος ἦεν· ἀναινομένῳ δὲ ῥεέθρῳ </l>
<l n="77">κτεινομένους ἐκάλυψε καὶ ἔπλετο τύμβος Ὑδάσπης. </l>
<l n="78">καί τις ἔσω ποταμοῖο πανυστατίην χέε φωνήν· </l>
<l n="79" rend="indent(1)">„καὶ σύ, πάτερ, προχοῇσι πόθεν σέο τέκνα καλύπτεις; </l>
<l n="80">πολλάκι Βάκτρον ἄρηα μετήιον, ἀλλὰ ῥεέθροις </l>
<l n="81">οὔ ποτε Μῆδον ὅμιλον ἀπέκτανε Μῆδος Ἀράξης· </l>
<l n="82">Περσικὸς Εὐφρήτης οὐκ ἔκρυφε γείτονα Πέρσην· </l>
<l n="83">πολλάκι μοι παρὰ Ταῦρον ἔην μόθος, ἀλλ' ἐνὶ χάρμῃ </l>
<l n="84">οὐ Κίλικάς ποτε Κύδνος ἑῷ τυμβεύσατο κόλπῳ· </l>
<l n="85">οὐ Τάναϊς χιονῶδες ἄγων πετρούμενον ὕδωρ </l>
<l n="86">γείτονι Σαυρομάτῃ θωρήσσεται, ἀλλὰ κορύσσων </l>
<l n="87">Κόλχοις ἀντιβίοισι χαραδρήεσσαν ἐνυὼ </l>
<l n="88">πολλάκι παχνήεντι κατεπρήνιξε βελέμνῳ. <pb/> </l>
<l n="89">Ἠριδανὸς πέλε σεῖο μακάρτερος, ὅττι ῥεέθροις </l>
<l n="90">ἀλλοδαπὸν Φαέθοντα καὶ οὐκ ἔκρυψε πολίτην, </l>
<l n="91">οὐ Γαλάτην ἐκάλυψε καὶ οὐ τάφος ἔπλετο Κελτῷ, </l>
<l n="92">ἀλλὰ φίλοις ναέτῃσι ῥυηφενέων ἀπὸ δένδρων </l>
<l n="93">Ἡλιάδων ἤλεκτρα φεραυγέα δῶρα κυλίνδει· </l>
<l n="94">Ῥῆνος Ἴβηρ βρεφέεσσι κορύσσεται, ἀλλὰ δικάζων, </l>
<l n="95">καὶ κρυφίην ὠδῖνα διαστίζων τοκετοῖο </l>
<l n="96">κτείνει ξεῖνα γένεθλα· σὺ δὲ φθιμένων ναετήρων </l>
<l n="97">κρύπτεις γνήσια τέκνα καὶ οὐ νόθον αἷμα καλύπτεις. </l>
<l n="98">πῶς δύνασαι ποταμοῖσι μιγήμεναι ἠὲ καὶ αὐτῷ </l>
<l n="99">Ὠκεανῷ γενέτῃ καὶ Τηθύι, σεῖο τεκούσῃ, </l>
<l n="100">αἱμαλέαις λιβάδεσσι φόνου πλημμυρίδα σύρων; </l>
<l n="101">ἅζεο, μὴ νεκύεσσι Ποσειδάωνα μιήνῃς. </l>
<l n="102">σεῖο ῥόος Βρομίοιο κακώτερος, ὅττι με θύρσοις </l>
<l n="103">οὐ κλονέει Διόνυσος, ὅσον κλονέεις με ῥεέθροις.“ </l>
<l n="104" rend="indent(1)">ὣς εἰπὼν βαρύποτμος ἐδέχνυτο λοίσθιον ὕδωρ. </l>
<l n="105">καὶ πλόος ἦν εὔοπλος· ἐκουφίζοντο δὲ λαοὶ </l>
<l n="106">οἰδαλέοις μελέεσσιν· ἀποφθιμένου δὲ φορῆος </l>
<l n="107">ἡμιφανὴς πλωτῆρι λόφῳ πορθμεύετο πήληξ </l>
<l n="108">δυομένη κατὰ βαιόν· ἐφελκόμεναι δὲ ῥεέθροις </l>
<l n="109">ἐκταδὸν ἐν ῥοθίοισιν ἅτε πρυμνήσια νηῶν </l>
<l n="110">νηχομένους τελαμῶνας ἐναυτίλλοντο βοεῖαι, </l>
<l n="111">στοιχάδες ἔνθα καὶ ἔνθα· βαρυνόμενον δὲ σιδήρῳ <pb/> </l>
<l n="112">εἰς βυθὸν ὑγροχίτωνα κατέσπασεν ἀνέρα θώρηξ. </l>
<l n="113" rend="indent(1)">οὐδὲ μόθου Διόνυσος ἑοὺς ἀνέκοψε μαχητάς, </l>
<l n="114">εἰ μὴ πάντας ἔπεφνεν ἑῷ ταμεσίχροϊ θύρσῳ, </l>
<l n="115">καλλείψας ἕνα μοῦνον ὅλων κήρυκα θανόντων· </l>
<l n="116">Θουρέα μοῦνον ἔλειπε θεουδέα μάρτυρα νίκης. </l>
<l n="117" rend="indent(1)">Ἥρη δ' ὡς ἐνόησε δαϊκταμένων φόνον Ἰνδῶν, </l>
<l n="118">οὐρανόθεν πεπότητο, δι' ὑψιπόρου δὲ κελεύθου </l>
<l n="119">ἄστατος ἠνεμόεντι κατέγραφεν ἠέρα ταρσῷ. </l>
<l n="120">Ἀντολίης δ' ἐπέβαινε, καὶ ὥπλισεν Ἰνδὸν Ὑδάσπην </l>
<l n="121">φύλοπιν ὑδατόεσσαν ἀναστῆσαι Διονύσῳ. </l>
<l n="122" rend="indent(1)">ἀλλ' ὅτε βαρβαρόφωνος Ἑώιος ὤκλασεν ἄρης, </l>
<l n="123">δὴ τότε ναυτιλίης ἑτερότροπα μάγγανα τεύχων </l>
<l n="124">χεύμασιν ἀκλύστοισι χορὸς πορθμεύετο Βάκχων. </l>
<l n="125">καὶ θεὸς ἡγεμόνευε, δι' οἴδματος ἡνιοχεύων </l>
<l n="126">ἅρμασι χερσαίοισι νόθον πλόον, ὑγροπόρων δὲ </l>
<l n="127">πορδαλίων ἀδίαντος ὄνυξ ἐχάραξεν Ὑδάσπην· </l>
<l n="128">καὶ στρατιαὶ πλόον εἶχον ἀκυμάντου ποταμοῖο, </l>
<l n="129">ὧν ὁ μὲν Ἰνδῴην σχεδίην πολύδεσμον ἐρέσσων, </l>
<l n="134">ἅμματι τεχνήεντι περίπλοκα δούρατα δήσας ... </l>
<l n="130">ὃς δέ, κυβερνήσας διερὴν ἀκάτοιο πορείην, </l>
<l n="131">ἐνδάπιον σκάφος εἶχε λινορραφέων ἁλιήων </l>
<l n="132">ἁρπάξας· ἕτερος δὲ νόθῳ ναυτίλλετο θεσμῷ <pb/> </l>
<l n="133">καὶ ξύλον αὐτόπρεμνον ὁμοίιον ὁλκάδι τεύχων, </l>
<l n="135">ἔκτοθι πηδαλίου, δίχα λαίφεος, ἐκτὸς ἐρετμῶν, </l>
<l n="136">οὐ Βορέην καλέων νηοσσόον, ἰθυτενὲς δὲ </l>
<l n="137">εἰς βυθίους κενεῶνας ὑποβρύχιον δόρυ πέμπων, </l>
<l n="138">Ἄρεος ὑγροπόροιο δορυσσόος ἔπλεε ναύτης. </l>
<l n="139">καὶ πλωτῆς ἀδίαντος ἐπ' ἀσπίδος οἴδματα τέμνων, </l>
<l n="140">πεῖσμα φέρων τελαμῶνα, σακεσπάλον εἶχε πορείην, </l>
<l n="141">ξείνην ναυτιλίην ψευδήμονι νηὶ χαράσσων. </l>
<l n="142" rend="indent(1)">καὶ στρατὸς ἱππήων ῥόον ἔστιχε, καὶ πλόος ἵππων </l>
<l n="143">ποσσὶν ἔην ῥαχίῃσιν ἀειρομένων ἐλατήρων· </l>
<l n="144">καὶ τότε νηχομένου διερὸν δρόμον εὔποδος ἵππου </l>
<l n="145">ἰξύι κουφίζοντος ὑπέρτερον ἡνιοχῆα </l>
<l n="146">ὑψιφανὴς ἀνέτελλε δι' ὕδατος ἄβροχος αὐχήν. </l>
<l n="147" rend="indent(1)">καὶ στρατὸς ἐγρεμόθων πρυλέων ἀκάτοιο χατίζων, </l>
<l n="148">ἀσκοῖς οἰδαλέοισι χέων ποιητὸν ἀήτην, </l>
<l n="149">δέρματι φυσαλέῳ διεμέτρεεν Ἰνδὸν Ὑδάσπην, </l>
<l n="150">ἐνδομύχων δ' ἀνέμων ἐγκύμονες ἔπλεον ἀσκοί. </l>
<l n="151" rend="indent(1)">αἰγείοις δὲ πόδεσσι διέτρεχε Παρράσιος Πὰν </l>
<l n="152">ἄκρα γαληναίοιο διαστείχων ποταμοῖο· </l>
<l n="153">καὶ Λύκος ἡνιόχευε θαλασσαίων δρόμον ἵππων </l>
<l n="154">πατρῴην ἀδίαντον ἄγων τέθριππον ἀπήνην· </l>
<l n="155">καὶ γνωτῷ περόωντι συνέστιχε Δαμναμενῆι <pb/> </l>
<l n="156">Σκέλμις ἀκυμάντοιο καθιππεύων ποταμοῖο. </l>
<l n="157">ἄλλος ὑπὲρ νώτοιο θορὼν ὁμόφοιτον ἀέλλαις </l>
<l n="158">εἰς πλόον ἡνιόχευε καλαύροπι ταῦρον ὁδίτην, </l>
<l n="159">καὶ βοέοις ὀνύχεσσι κατέγραφεν ἄψοφον ὕδωρ· </l>
<l n="160">Σιληνοὶ δὲ γέροντες ἐναυτίλλοντο † θαλάσσῃ </l>
<l n="161">καὶ ποσὶ καὶ παλάμῃσιν ἐρετμώσαντες Ὑδάσπην. </l>
<l n="162" rend="indent(1)">καὶ προχέων κρουνηδὸν ἀλεξήτειραν ἰωὴν </l>
<l n="163">γνωτῷ κυματόεντι γέρων ἰάχησεν Ὑδάσπης, </l>
<l n="164">μῦθον ἀπειλητῆρα χέων πολυπίδακι λαιμῷ· </l>
<l n="165" rend="indent(1)">„γνωτὲ πέπον, τέο μέχρι τεὸς ῥόος ἄψοφος ἕρπει; </l>
<l n="166">οἴδματα σεῖο κόρυσσον ἐπιβρίζων Διονύσῳ, </l>
<l n="167">ὄφρα κατακρύψωμεν ἐν ὕδασι πεζὸν ὁδίτην. </l>
<l n="168">σοὶ καὶ ἐμοὶ πέλεν αἶσχος, ὅτε Βρομίοιο μαχηταὶ </l>
<l n="169">ἀβρέκτοις ἐμὸν οἶδμα διασχίζουσι πεδίλοις. </l>
<l n="170">Αἴολε, καὶ σὺ τέλεσσον ἐμοὶ χάριν, ἀντιβίοις δὲ </l>
<l n="171">σοὺς προμάχους θώρηξον ἀελλήεντας ἀήτας </l>
<l n="172">μαρναμένους Σατύροισιν, ὅτι στρατὸς ὑγρὸς ὁδίτης </l>
<l n="173">ἅρμασι χερσαίοισι βατὸν ποίησεν Ὑδάσπην, </l>
<l n="174">καὶ δρόμον ὑγρὸν ἔχουσιν ἐν ὕδασιν ἡνιοχῆες· </l>
<l n="175">σοὺς ἀνέμους θώρηξον ἐμῷ πορθμῆι Λυαίῳ· <pb/> </l>
<l n="176">χεύμασι δ' ἑλκέσθω Σατύρων στόλος, ἡνιόχων δὲ </l>
<l n="177">συρομένων προχοῇσιν ἐμὸς ῥόος ἅρμα δεχέσθω, </l>
<l n="178">οἴδματι λυσσήεντι καλυπτομένων ἐλατήρων. </l>
<l n="179">οὐ μὲν ἐγὼ νήποινον ἀήθεα πορθμὸν ἐάσσω· </l>
<l n="180">σοὶ καὶ ἐμοὶ πέλεν αἶσχος, ὅταν Βρομίοιο μαχηταὶ </l>
<l n="181">ἀτραπὸν ἡνιόχοισι καὶ ἀβρέκτοισιν ὁδίταις— </l>
<l n="182">ὑγροπόρους δὲ λέοντας ἀιστώσω Διονύσου. </l>
<l n="183">εἰπέ, πόθεν βατὸς ἔσκεν ἐμὸς ῥόος, ὑγροβαφὴς δὲ </l>
<l n="184">Νηιὰς ἐν προχοῇσι πόθεν χρεμετισμὸν ἀκούει </l>
<l n="185">καὶ ῥάχιν ἰχθυόεσσαν ὄνυξ ἵππειος ἀράσσει; </l>
<l n="186">αἰδέομαι ποταμοῖσι μιγήμεναι, ὅττι γυναῖκες </l>
<l n="187">ἡμέας ἀκλύστοισι διαστείβουσι πεδίλοις. </l>
<l n="188">οὔ ποτε τολμήεντες ἐμὸν ῥόον ἔπλεον Ἰνδοὶ </l>
<l n="189">ἅρμασιν ἠλιβάτοισι, καὶ οὐ πατρώιον ὕδωρ </l>
<l n="190">Δηριάδης ἐχάραξεν ἑῷ περιμήκεϊ δίφρῳ, </l>
<l n="191">ὑψιλόφων λοφιῇσιν ἐφεδρήσσων ἐλεφάντων.“ </l>
<l n="192" rend="indent(1)">ὣς εἰπὼν ἐκόρυσσεν ἑὸν ῥόον· ἆλτο δὲ Βάκχῳ </l>
<l n="193">αἰχμάζων ῥοθίοισιν· ἀελλήεσσα δὲ πολλὴ </l>
<l n="194">μαρναμένων ὑδάτων διερὴ μυκήσατο σάλπιγξ· </l>
<l n="195">καὶ ποταμὸς κελάρυζεν ἄγων ὑψούμενον ὕδωρ, </l>
<l n="196">μαρνάμενος Σατύροισι· πολυφλοίσβῳ δὲ κυδοιμῷ <pb/> </l>
<l n="197">Βασσαρὶς ἁβροχίτων ἀπεσείσατο κύμβαλα χειρῶν </l>
<l n="198">καὶ πόδας ἀμφελέλιζεν, ἐρεσσομένοιο δὲ ταρσοῦ </l>
<l n="199">ξανθὰ πολυρραφέων ἀπεσείσατο δεσμὰ πεδίλων, </l>
<l n="200">καὶ ῥόος ἠνεμόεις πεφορημένος ἄχρι καρήνου </l>
<l n="201">Βάκχης νηχομένης ἑλικώδεας ἔκλυσε χαίτας· </l>
<l n="202">ἄλλη βριθομένη διεροὺς ἀπεθήκατο πέπλους, </l>
<l n="203">νεβρίδας οἰδαλέοισιν ἐπιτρέψασα ῥεέθροις, </l>
<l n="204">καί οἱ ἐπὶ στέρνοισι κορυσσομένου ποταμοῖο </l>
<l n="205">ὄγκος ἐρευθιόωντι μέλας ἐπεσύρετο μαζῷ· </l>
<l n="206">καὶ Σάτυρος παλάμῃσιν ἐρετμώσας χυτὸν ὕδωρ </l>
<l n="207">ἰκμαλέην ἐλέλιζε δι' ὕδατος ὄρθιον οὐρήν· </l>
<l n="208">γηραλέοις δὲ πόδεσσι μεθυσφαλὲς ἴχνος ἐρέσσων </l>
<l n="209">ἄστατος ὑδατόεντι Μάρων πεφορημένος ὁλκῷ </l>
<l n="210">κύμασιν ἀσκὸν ἔλειπε βεβυσμένον ἡδέος οἴνου· </l>
<l n="211">πυκνὰ δὲ σειομένη διδυμόζυγι σύνδρομος αὐλῷ </l>
<l n="212">Πανιὰς ἀκροτάτοιο δι' ὕδατος ἔπλεε σύριγξ, </l>
<l n="213">κύμασιν αὐτοέλικτος· ἁμιλλητῆρι δὲ παλμῷ </l>
<l n="214">Σιληνοῦ λασίοιο κατ' αὐχένος ἔρρεε χαίτη. </l>
<l n="215" rend="indent(1)">καὶ ποταμὸς κελάδησεν ἀφυσγετὸν οἴδματι σύρων, </l>
<l n="216">ξανθὸν ὑπὲρ πεδίοιο χέων μετανάστιον ὕδωρ, </l>
<l n="217">κικλήσκων Διόνυσον ἐς ὑδατόεσσαν ἐνυώ· </l>
<l n="218">καὶ ῥόος ἐγρεκύδοιμος ἔχων ἀντίπνοον αὔρην </l>
<l n="219">ἀγχινεφὴς ὑψοῦτο, διάβροχον ἠέρα ῥαίνων, </l>
<l n="220">οἴδματι παφλάζοντι καταθρῴσκων Διονύσου. </l>
<l n="221">οὐχ οὕτω Σιμόεντος Ἀρειμανὲς ἔβρεμεν ὕδωρ, <pb/> </l>
<l n="222">οὐχ οὕτω ῥόος ἔσκεν ἐγερσιμόθοιο Καμάνδρου </l>
<l n="223">χεύματι κυματόεντι κατακλύζων Ἀχιλῆα, </l>
<l n="224">ὡς τότε Βακχείην στρατιὴν ἐδίωξεν Ὑδάσπης. </l>
<l n="225">καὶ ποταμῷ Διόνυσος ἀνήρυγε θυιάδα φωνήν· </l>
<l n="226" rend="indent(1)">„τί κλονέεις Διὸς υἷα, Διιπετές; ἢν ἐθελήσω, </l>
<l n="227">τερσαίνει σέο χεῦμα πατὴρ ἐμός, ὑέτιος Ζεύς. </l>
<l n="228">ἐκ νεφέων βλάστησας ἐμοῦ Κρονίδαο τοκῆος, </l>
<l n="229">καὶ νεφεληγερέταο Διὸς βλάστημα διώκεις; </l>
<l n="230">πατρὸς ἐμοῦ πεφύλαξο βέλος λοχίοιο κεραυνοῦ, </l>
<l n="231">μὴ στεροπὴν Βρομίοιο γενέθλιον εἰς σὲ κορύσσῃ· </l>
<l n="232">ἅζεο, μὴ βαρύγουνος, ὅπως Ἀσωπός, ἀκούσῃς. </l>
<l n="233">σὴν προχοὴν πρήυνον, ἕως ἔτι μῆνιν ἐρύκω· </l>
<l n="233a">σὴν προχοὴν θήλυνον, ἕως ἔτι † μῆνιν ἐρύκω † </l>
<l n="234">ὑδατόεις πυρόεντι κορύσσεαι· οὐ δύνασαι δὲ </l>
<l n="235">τλήμεναι αἰθαλόεντος ἕνα σπινθῆρα κεραυνοῦ. </l>
<l n="236">εἰ δὲ μέγα φρονέεις χάριν Ἀστρίδος, εἰ σέο νύμφη </l>
<l n="237">ἔλλαχεν αἰθερίης Ὑπερίονος αἷμα γενέθλης, </l>
<l n="238">Ἠελίου θρασὺν υἷα, πυρώδεος ἡνιοχῆος, </l>
<l n="239">οὐρανὸν ἱππεύοντα πατὴρ ἐμὸς ἔφλεγε πυρσῷ, </l>
<l n="240">καὶ νέκυν ἔστενε παῖδα πυρὸς ταμίης Ὑπερίων, <pb/> </l>
<l n="241">οὐδὲ χάριν Φαέθοντος ἐμῷ πολέμιζε τοκῆι, </l>
<l n="242">οὐ πυρὶ πῦρ ἀνάειρε, καὶ εἰ πυρὸς ἡγεμονεύει. </l>
<l n="243">εἰ χάριν ὑμετέρου μεγαλίζεαι Ὠκεανοῖο, </l>
<l n="244">Ἠριδανὸν σκοπίαζε Διὸς πληγέντα βελέμνῳ, </l>
<l n="245">ὑμέτερον πυρίκαυτον ἀδελφεόν· αἰνοπαθὴς δὲ </l>
<l n="246">σὸς διερὸς προπάτωρ, μιτρούμενος ἄντυγι κόσμου, </l>
<l n="247">χεύμασι τοσσατίοισι χέων γαιήοχον ὕδωρ, </l>
<l n="248">υἱὸν ἴδε φλεχθέντα, καὶ οὐ πολέμιζεν Ὀλύμπῳ, </l>
<l n="249">οὐ προχοαῖς ἐρίδαινε πυριγλώχινι κεραυνῷ. </l>
<l n="250">ἀλλὰ τεῶν ὑδάτων ἔτι φείδεο, μηδὲ νοήσω </l>
<l n="251">Ἠριδανῷ φλεχθέντι κεκαυμένον ἶσον Ὑδάσπην.“ </l>
<l n="252" rend="indent(1)">ὣς φαμένῳ βαρύδουπος ἐχώσατο μᾶλλον Ὑδάσπης </l>
<l n="253">κύμασι λαβροτέροισι χέων ὑψίδρομον ὕδωρ. </l>
<l n="254">καί νύ κεν ἔκρυφε πᾶσαν ἀβακχεύτων στίχα Βάκχων, </l>
<l n="255">εἰ μὴ Βάκχος ἄμυνεν, ἀπ' ἀγχιπόροιο δὲ λόχμης </l>
<l n="256">πυρσοτόκον νάρθηκα βαλὼν ἀντώπιον Ἠοῦς </l>
<l n="257">Ἠελίῳ θέρμηνεν· ἐριφλεγέος δὲ κορύμβου </l>
<l n="258">αὐτογόνῳ σπινθῆρι λοχεύετο δουράτεον πῦρ· </l>
<l n="259">καὶ προχοαῖς φλόγα ῥῖψεν· ἀπειλητῆρι δὲ δαλῷ </l>
<l n="260">καιομένου ποταμοῖο ῥοαῖς ἐπεπάφλασαν ὄχθαι· </l>
<l n="261">καὶ πολὺς ἠερόφοιτος ἑλίσσετο καπνὸς ἀλήτης </l>
<l n="262">λωτοῦ καιομένοιο μαραινομένου τε κυπείρου· <pb/> </l>
<l n="263">καὶ θρύα πῦρ ἀμάθυνε· πολυστροφάλιγγι δὲ ῥιπῇ </l>
<l n="264">καπνοῦ λιγνυόεντος ἕλιξ ἐμέθυσσεν ἀυτμὴ </l>
<l n="265">ἠερίας ἁψῖδας, ὅλη δ' ἐμελαίνετο λόχμη </l>
<l n="266">εὐόδμοις ἀνέμοισιν ἱμασσομένων δονακήων. </l>
<l n="267" rend="indent(1)">καὶ σέλας εἰς βυθὸν εἷρπεν· ἐνεκρύπτοντο δὲ πηλῷ </l>
<l n="268">ἰχθύες αἰθαλόεντες· ὑποβρυχίοιο δὲ πυρσοῦ </l>
<l n="269">νηχομένῳ σπινθῆρι διάβροχος ἔζεεν ἰλὺς </l>
<l n="270">ὑγρὸν ἀναπτομένη· βυθίων δ' ἄπο καπνὸς ἐναύλων </l>
<l n="271">ἔμπυρος ὑδατόεντι διέσσυτο σύνδρομος ἀτμῷ. </l>
<l n="272">Ὑδριάδων δὲ φάλαγγες ἀνάμπυκες ὠκέι ταρσῷ </l>
<l n="273">γυμναὶ κυματόεντος ἀπεπλάζοντο μελάθρου· </l>
<l n="274">καί τις ἀναινομένη φλογερὸν πατρώιον ὕδωρ </l>
<l n="275">Νηιὰς ἀκρήδεμνος ἀήθεα δύσατο Γάγγην· </l>
<l n="276">ἄλλη δ' Ἰνδὸν ἔναιεν ἐριβρεμέτην Ἀκεσίνην </l>
<l n="277">ἀζαλέοις μελέεσσιν· ἀλωομένην δὲ Χοάσπης </l>
<l n="278">ἄλλην οὐρεσίφοιτον ἀνάμπυκα Νηίδα Νύμφην </l>
<l n="279">παρθενικὴν ἀπέδιλον ἐδέξατο, Περσίδι γείτων. </l>
<l n="280" rend="indent(1)">Ὠκεανὸς δ' ἰάχησεν ἀπειλείων Διονύσῳ, </l>
<l n="281">ὑδατόεν μύκημα χέων πολυπίδακι λαιμῷ, </l>
<l n="282">καὶ ῥόον ἀενάων στομάτων κρουνηδὸν ἰάλλων </l>
<l n="283">ἠιόνας κόσμοιο κατέκλυσε χεύμασι μύθων· </l>
<l n="284" rend="indent(1)">„ἥλικος Ὠκεανοῖο παρευνέτι, σύγχρονε κόσμου, </l>
<l n="285">παντρόφε συμμιγέων ὑδάτων, αὐτόσπορε Τηθύς, <pb/> </l>
<l n="286">ἀρχαίη φιλότεκνε, τί ῥέξομεν; αἰθαλόεις γὰρ </l>
<l n="287">εἰς ἐμὲ καὶ σέο τέκνα κορύσσεται ὑέτιος Ζεύς· </l>
<l n="288">ἅρπαγα γὰρ νόθον ὄρνιν ἔχει Κρονίωνα φονῆα </l>
<l n="289">Ἀσωπὸς γενετῆρα, καὶ υἱέα Βάκχον Ὑδάσπης. </l>
<l n="290">ἀλλὰ Διὸς στεροπῇσιν ἄγων ἀντίξοον ὕδωρ </l>
<l n="291">ἠέλιον πυρόεντα ῥόῳ σβεστῆρι καλύψω, </l>
<l n="292">κρύψω δ' αἰθέρος ἄστρα· καὶ ἀθρήσει με Κρονίων </l>
<l n="293">χεύματι μορμύροντι κατακλύζοντα Σελήνην· </l>
<l n="294">Ἀρκτῴην δ' ὑπὸ πέζαν ἐμαῖς προχοῇσι λοέσσω </l>
<l n="295">ἄξονος ἄκρα κάρηνα καὶ ἄβροχον ὁλκὸν Ἁμάξης· </l>
<l n="296">καὶ βυθίης ἀρχαῖον ἐμῆς πλωτῆρα θαλάσσης </l>
<l n="297">αἰθέριον Δελφῖνα πάλιν πλωτῆρα τελέσσω, </l>
<l n="298">κρυπτόμενον πελάγεσσι· καὶ ἀστερόφοιτον ἐρύσσω </l>
<l n="299">νόστιμον οὐρανόθεν μετανάστιον εἰς χθόνα Κελτῶν </l>
<l n="300">Ἠριδανὸν πυρόεντα, καὶ ὑδατόεντα τελέσσω, </l>
<l n="301">αἰθέρα γυμνώσας διεροῦ πυρός· ὑψιπόρους δὲ </l>
<l n="302">Ἰχθύας ἀστερόεντας ἐμοὺς πάλιν εἰς ἅλα σύρω, </l>
<l n="303">νηχομένους μετ' Ὄλυμπον ἐν ὕδασιν. ἔγρεο, Τηθύς, </l>
<l n="304">ὕδασιν αἰθέρος ἄστρα καλύψομεν, ὄφρα νοήσω </l>
<l n="305">Ταῦρον, ἀκυμάντοιο πάλαι πλωτῆρα θαλάσσης, </l>
<l n="306">κύμασι λαβροτέροις πεφορημένον ὑγρὸν ὁδίτην, </l>
<l n="307">Εὐρώπης μετὰ λέκτρον· ὀρινέσθω δὲ καὶ αὐτή, </l>
<l n="308">δερκομένη κερόεσσαν ἐμὴν ταυρώπιδα μορφήν, </l>
<l n="309">ταυροφυὴς κερόεσσα βοῶν ἐλάτειρα Σελήνη· </l>
<l n="310">ἵξομαι ὑψικέλευθος ἐς οὐρανόν, ὄφρα νοήσω </l>
<l n="311">ἰκμαλέον Κηφῆα καὶ ὑγροχίτωνα Βοώτην, <pb/> </l>
<l n="312">ὡς πάρος Ἐννοσίγαιος, ὅτε θρασὺς ἀμφὶ Κορίνθου </l>
<l n="313">ὑγρὸς ἄρης ἀλάλαζεν ἐς ἀστερόεσσαν ἐνυώ· </l>
<l n="314">κρύψω δ' ἔμπυρον Αἶγα, Διὸς τροφόν, ὑγροπόρῳ δὲ </l>
<l n="315">ἅρμενον Ὑδροχοῆι χαρίζομαι ἄφθονον ὕδωρ. </l>
<l n="316">Τηθύς, καὶ σύ, θάλασσα, κορύσσεο· ταυροφυῆ γὰρ </l>
<l n="317">Ζεὺς νόθον υἷα λόχευσεν, ἵνα ξύμπαντας ὀλέσσῃ </l>
<l n="318">καὶ ποταμοὺς καὶ φῶτας ἀμεμφέας· ἀμφότερον δὲ </l>
<l n="319">Ἰνδοὺς θύρσος ἔπεφνε καὶ ἔφλεγε πυρσὸς Ὑδάσπην.“ </l>
<l n="320" rend="indent(1)">ἔννεπε παφλάζων βαθυκύμονος οἴδματι φωνῆς. <pb/> </l>
</div>
<div type="Book" n="24">
<l n="t1"><label type="head">ΔΙΟΝΥΣΙΑΚΩΝ ΕΙΚΟΣΤΟΝ ΤΕΤΑΡΤΟΝ.</label> </l>
<l n="1" rend="indent(1)">Ζεὺς δὲ πατὴρ κοτέοντος ἀπέτραπε παιδὸς ἀπειλήν, </l>
<l n="2">δοῦπον ὁμοπλεκέων νεφέων βρονταῖον ἀράσσων· </l>
<l n="3">καὶ χόλον ἐπρήυνεν ἀτέρμονος Ὠκεανοῖο, </l>
<l n="4">ὑσμίνην φλογόεσσαν ἐρητύων Διονύσου. </l>
<l n="5">Ἥρη δ' ἐσμαράγησε δι' ἠέρος ἄπλετον ἠχώ, </l>
<l n="6">μῆνιν ἀναστέλλουσα πυρισθενέος Διονύσου. </l>
<l n="7" rend="indent(1)">καὶ διερὴν παλάμην ὀρέγων οἰκτίρμονι Βάκχῳ </l>
<l n="8">παιδὶ Διὸς πυρόεντι γέρων ἰάχησεν Ὑδάσπης, </l>
<l n="9">μῦθον ἀναβλύζων ἱκετήσιον ἀνθερεῶνος· </l>
<l n="10" rend="indent(1)">„φείδεό μοι, Διόνυσε, Διιπετέος ποταμοῖο, </l>
<l n="11">ὕδασι καρποτόκοισι φέρων χάριν· ὑμετέρη γὰρ </l>
<l n="12">ἐξ ὑδάτων εὔβοτρυς ἀνεβλάστησεν ὀπώρη. </l>
<l n="13">ἀασάμην, Διόνυσε πυριτρεφές· οὐρανίην γὰρ </l>
<l n="14">σῶν δαΐδων ἀμάρυγμα τεὴν κήρυξε γενέθλην. </l>
<l n="15">ἀλλὰ πόθος τεκέων με βιήσατο· Δηριάδῃ γὰρ </l>
<l n="16">υἱέι πιστὰ φέρων ῥοθίων ἐλέλιζον ἀπειλήν, </l>
<l n="17">Ἰνδοῖς κτεινομένοισι βοηθόον οἶδμα κυλίνδων. </l>
<l n="18">αἰδέομαι γενετῆρι φανήμεναι, ὅττι θαλάσσῃ </l>
<l n="19">αἵματι μορμύροντι μεμιγμένα χεύματα σύρων ... </l>
<l n="20">καὶ φονίῃ ῥαθάμιγγι Ποσειδάωνα μιαίνω· <pb/> </l>
<l n="21">τοῦτό με, τοῦτο κόρυσσεν ἐριδμαίνειν Διονύσῳ. </l>
<l n="22">πρὸς δὲ τεοῦ ξενίοιο καὶ ἱκεσίοιο τοκῆος, </l>
<l n="23">αἴδεο παφλάζοντα τεῷ πυρὶ θερμὸν Ὑδάσπην .... </l>
<l n="24">Νηιάδες φεύγουσιν ἐμὸν ῥόον· ἀμφὶ δὲ πηγὰς </l>
<l n="25">ἡ μὲν ναιετάει διερὸν δόμον, ἡ δ' ἐνὶ λόχμαις </l>
<l n="26">σύννομος Ἀδρυάδεσσι φυτὸν μετὰ πόντον ἀμείβει, </l>
<l n="27">ἄλλη δ' Ἰνδὸν ἔχει μετανάστιος, ἡ δὲ φυγοῦσα </l>
<l n="28">ποσσὶ κονιομένοισιν ἐδύσατο διψάδα πέτρην </l>
<l n="29">Καυκασίην, ἑτέρη δὲ μεταΐξασα Χοάσπην </l>
<l n="30">ναίει ξεῖνα ῥέεθρα καὶ οὐκέτι πάτριον ὕδωρ. </l>
<l n="31">μὴ καλάμους ὀλέσειας, ἐμῶν βλάστημα ῥοάων, </l>
<l n="32">οἷσιν ἀεξομένοισιν ἐρείδεται οἰνάδος ὄρπηξ </l>
<l n="33">ἀμπελόεις· δόνακες γὰρ ἐπ' ἀλλήλοισι δεθέντες </l>
<l n="34">ὑμετέρην εὔυδρον ἐλαφρίζουσιν ὀπώρην· </l>
<l n="35">μὴ δόνακας φλέξειας, ὅθεν σέο Μυγδόνες αὐλοί, </l>
<l n="36">μή ποτέ σοι μέμψαιτο τεὴ φιλόμολπος Ἀθήνη, </l>
<l n="37">ἥ ποτε Γοργείων βλοσυρὸν μίμημα καρήνων </l>
<l n="38">φθεγγομένων Λίβυν εὗρεν ὁμοζυγέων τύπον αὐλῶν· </l>
<l n="39">καὶ σέο μυστιπόλοιο κυβερνήτειραν ἀοιδῆς </l>
<l n="40">Πανιάδος σύριγγος ὁμόθροον αἴδεο μολπήν· </l>
<l n="41">λῆγε τεῷ νάρθηκι ῥόον ποταμοῖο μαραίνων, </l>
<l n="42">ὅττι ῥόος ποταμοῖο τεοὺς νάρθηκας ἀέξει. <pb/> </l>
<l n="43">οὐ ξένον οἶδμα πέρησας † ἐπώνυμον· ἀρτιφυῆ γὰρ </l>
<l n="44">ἄλλον ἐγὼ Διόνυσον ἐμοῖς φαίδρυνα λοετροῖς, </l>
<l n="45">ὁπλοτέρου Βρομίοιο φερώνυμον, εὖτε Κρονίων </l>
<l n="46">Ζαγρέα παιδοκόμοισιν ἐμαῖς παρακάτθετο Νύμφαις· </l>
<l n="47">καὶ σὺ φέρεις Ζαγρῆος ὅλον δέμας· ἀλλὰ σὺ κείνῳ </l>
<l n="48">δὸς χάριν ὀψιτέλεστον, ὅθεν πέλες· ἀρχεγόνου γὰρ </l>
<l n="49">ἐκ κραδίης ἀνέτελλες ἀειδομένου Διονύσου. </l>
<l n="50">ὑμετέρου δὲ γέραιρε Λάμου κουροτρόφον ὕδωρ· </l>
<l n="51">μνώεο Μαιονίης σέο πατρίδος· ὑμετέρου γὰρ </l>
<l n="52">Πακτωλοῦ χαρίεντος ἀδελφεός ἐστιν Ὑδάσπης. </l>
<l n="53">καὶ σὺ τόσοις ποταμοῖσι μίαν χάριν ἄρτι τιταίνων, </l>
<l n="54">γνωτοῖς ἡμετέροισι, τεὴν ἀνασείρασον αἴγλην· </l>
<l n="55">μηδὲ πυρὶ φλέξῃς ὑδάτων χύσιν· ἐξ ὑδάτων γὰρ </l>
<l n="56">ἀστεροπὴ βλάστησε, τεοῦ Διὸς ὑέτιον πῦρ. </l>
<l n="57">ἀλλὰ χόλον πρήυνε, τεοῖς ὅτι γούνασι πίπτω </l>
<l n="58">μειλίχιον στορέσας ἱκέτην ῥόον· ἐν πολέμοις γὰρ </l>
<l n="59">εἰ θρασὺν αὐχένα κάμπτε καὶ ἤπιος ἔσκε Τυφωεύς, </l>
<l n="60">καί κεν ἀπορρίψας παλινάγρετον ὄγκον ἀπειλῆς </l>
<l n="61">ἀστεροπὴν ἀνέκοπτε πατὴρ τεός, ὑψιμέδων Ζεύς.“ </l>
<l n="62" rend="indent(1)">ὣς φαμένου Διόνυσος ἑὴν ἀνεσείρασε πεύκην. </l>
<l n="63">καὶ προχοὰς Ἀρκτῷος ἀνερρίπιζεν ἀήτης </l>
<l n="64">χειμερίῃ μάστιγι, φέρων δυσπέμφελον αὔρην, </l>
<l n="65">χεῦμα πυριβλήτοιο καταψύχων ποταμοῖο, <pb/> </l>
<l n="66">Ἠέλιον καὶ Βάκχον ὁμοῦ καὶ Ζῆνα γεραίρων, </l>
<l n="67">καὶ ῥοθίων ἄσβεστον ἀπέσβεσε δαιμόνιον πῦρ. </l>
<l n="68" rend="indent(1)">ὄφρα μὲν εἰσέτι Βάκχος ἐπέπλεεν ὑγρὸν Ὑδάσπην, </l>
<l n="69">τόφρα δέ, θάρσος ἄρηος ἔχων περιμήκεα μορφήν, </l>
<l n="70">Δηριάδης ἐπὶ δῆριν ἐπώνυμον ὥπλισεν Ἰνδούς, </l>
<l n="71">στήσας ἀμφὶ ῥέεθρον ἑὰς στίχας, ὄφρα μαχηταὶ </l>
<l n="72">λαὸν ἐρητύσωσιν ἀνερχομένων ἔτι Βάκχων. </l>
<l n="73">οὐδὲ Διὸς λάθεν ὄμμα πανόψιον· ἐσσύμενος δὲ </l>
<l n="74">οὐρανόθεν πεφόρητο προασπίζων Διονύσου. </l>
<l n="75">καὶ σφετέροισιν † ἰόντες ἀρηγόνες, ἄλλος ἐπ' ἄλλῳ, </l>
<l n="76">σὺν Διὶ πάντες ἵκοντο θεοὶ ναετῆρες Ὀλύμπου </l>
<l n="77">ἅλματι πωτήεντι· καὶ Αἰγίνης χάριν εὐνῆς </l>
<l n="78">αἰετὸς ᾐώρητο τὸ δεύτερον ὑψιπέτης Ζεὺς </l>
<l n="79">Ἀσωποῦ μετὰ χεῦμα, καὶ Αἰακὸν ἠεροφοίτην </l>
<l n="80">φειδομένων ὀνύχων δεδραγμένος ἅρπαγι ταρσῷ </l>
<l n="81">κουφίζων ἐκόμισσεν ἐς ἄρεα Δηριαδῆος </l>
<l n="82">Ἰνδῴην ἐπὶ πέζαν· ἀπ' εὐρυπόροιο δὲ κόλπου </l>
<l n="83">υἱὸν Ἀρισταῖον γενέτης ἐσάωσεν Ἀπόλλων, </l>
<l n="84">φαιδρὸς ἀλεξικάκων πεφορημένος ἅρματι κύκνων, </l>
<l n="85">μνῆστιν ἔχων θαλάμοιο λεοντοφόνοιο Κυρήνης· </l>
<l n="86">καὶ κρατέων ἕο παῖδα τανύπτερος ἥρπασεν Ἑρμῆς, </l>
<l n="87">υἱέα Πηνελόπης, κεραελκέα Πᾶνα κομήτην· </l>
<l n="88">Οὐρανίη δ' Ὑμέναιον ἀνεζώγρησεν ὀλέθρου <pb/> </l>
<l n="89">παιδὸς ἑοῦ γονόεντος ἐπώνυμον, ἠερίας δὲ </l>
<l n="90">ἀτραπιτοὺς ἐχάραξεν, ὁμοίιος ἀστέρος ὁλκῷ, </l>
<l n="91">γνωτῷ βοτρυόεντι χαριζομένη Διονύσῳ· </l>
<l n="92">Καλλιόπη δ' Οἴαγρον ἑοῖς ἀνεκούφισεν ὤμοις· </l>
<l n="93">καὶ τεκέων Ἥφαιστος ἑῶν ἀλέγιζε Καβείρων, </l>
<l n="94">ἀμφοτέρους δ' ἥρπαξεν, ὁμοίιος ὀξέι πυρσῷ· </l>
<l n="95">Ἀκταίη δ' ἐσάωσεν Ἐρεχθέα Παλλὰς Ἀθήνη, </l>
<l n="96">Ἰνδοφόνον ναετῆρα θεοκρήπιδος Ἀθήνης· </l>
<l n="97">Νύμφας δ' Ἀδρυάδας ναέται ζώγρησαν Ὀλύμπου </l>
<l n="98">πάντες, ὅσοις μεμέληντο φίλαι δρύες, ἔξοχα δ' ἄλλων </l>
<l n="99">δαφναίας ἐσάωσε φανεὶς δαφναῖος Ἀπόλλων, </l>
<l n="100">καί σφιν ἅμα χραίσμησε συνέμπορος υἱέι μήτηρ, </l>
<l n="101">εἰσέτι κυδαίνουσα λεχώια δένδρεα Λητώ. </l>
<l n="102">Βασσαρίδων δὲ φάλαγγα κορυμβοφόρους τε γυναῖκας </l>
<l n="103">ἐκ βυθίου ῥύσαντο πολυφλοίσβοιο κυδοιμοῦ </l>
<l n="104">θυγατέρες Κύδνοιο, φιλοζεφύρου ποταμοῖο, </l>
<l n="105">πλωτὸν ἐπιστάμεναι διερὸν δρόμον, ἃς ἐπὶ νίκῃ </l>
<l n="106">ἄρεος Ἰνδῴοιο πατὴρ δωρήσατο Βάκχῳ, </l>
<l n="107">Νηιάδας πολέμοιο δαήμονας, ἅς ποτε χάρμην </l>
<l n="108">μαρνάμενος Κρονίωνι Κίλιξ ἐδίδαξε Τυφωεύς. </l>
<l n="109" rend="indent(1)">καὶ στρατὸς ὡμάρτησεν ὁμόστολος· ἐσσυμένους δὲ </l>
<l n="110">Εὔιος ἔφθασε πάντας, ὀρεσσαύλων ἐπὶ δίφρων <pb/> </l>
<l n="111">ἄξονος ἀβρέκτοιο διαξύων ῥόον ὁλκῷ· </l>
<l n="112">καὶ Σάτυροι δρόμον εἶχον ὁμόστολον, οἷς ἅμα Βάκχαι </l>
<l n="113">ὑγροπόροι καὶ Πᾶνες ὁμήλυδες· ἔξοχα δ' ἄλλων </l>
<l n="114">ὠκύτεροι Τελχῖνες ἁλιτρεφέων ὑπὲρ ἵππων, </l>
<l n="115">πατρῴης ἐλατῆρες ἁλικρήπιδος ἀπήνης, </l>
<l n="116">εἰς δρόμον ὡμάρτησαν ἐπειγομένῳ Διονύσῳ. </l>
<l n="117">ἄλλοι δ' ἦσαν ὄπισθεν, ἐπεσσεύοντο δὲ πορθμῷ </l>
<l n="118">ἐξ ἑτέρης ἀνιόντες ἀθηήτοιο κελεύθου, </l>
<l n="119">ἧχι θεὸς πόμπευεν· ἐπεὶ πτερὸν ἠρέμα πάλλων </l>
<l n="120">αἰετὸς ἡγεμόνευε δι' ἠέρος ἀντίτυπος Ζεύς, </l>
<l n="121">φειδομένοις ὀνύχεσσι μετάρσιον υἷα κομίζων, </l>
<l n="122">Αἰακὸν ἠερίῃ πεφορημένον ὕψι κελεύθῳ. </l>
<l n="123" rend="indent(1)">Ἰνδῴῃ δ' ἐχόρευον ἐπισκαίροντες ἐρίπνῃ, </l>
<l n="124">καὶ σκοπέλους ἐδίωκον, ἐναυλίζοντο δὲ λόχμαις, </l>
<l n="125">καὶ κλισίας πήξαντες † ἐς ἠρέμα δάσκιον ὕλην ... </l>
<l n="126">οἱ δὲ τανυκραίρων ἐλάφων κεμαδοσσόον ἄγρην </l>
<l n="127">εἶχον ἅμα σκυλάκεσσιν· Ἁμαδρυάδεσσι δὲ Νύμφαις </l>
<l n="128">Ἀδρυάδες μίσγοντο φιλοπτόρθου Διονύσου. </l>
<l n="129">Βασσαρίδων δὲ φάλαγγες Ἐρυθραίῃ παρὰ λόχμῃ </l>
<l n="130">σκύμνον ὀρεσσαύλοιο τιθηνήσαντο λεαίνης, <pb/> </l>
<l n="131">αὐτοχύτου δὲ γάλακτος ἀνέβλυον ἰκμάδα μαζοί· </l>
<l n="134">θηροσύνην δ' ἀνέφαινον· ἀκοντιστῆρι δὲ θύρσῳ </l>
<l n="135">ἡ μὲν νεβρὸν ἔβαλλεν ἀελλόπον· ἡ δὲ λαθοῦσα </l>
<l n="136">ἅλματι λυσσήεντι κατέδραμε λυσσάδος ἄρκτου· </l>
<l n="137">ἡ δὲ μελαρρίνων ῥαχίης ἐδράξατο θηρῶν </l>
<l n="138">καὶ λοφιῆς ἐπέβαινεν ὀρεσσινόμων ἐλεφάντων· </l>
<l n="132">ἄλλη ἐχιδναίοιο πόθον μεθέπουσα κορύμβου </l>
<l n="133">ἰοβόλων μάστευε δι' οὔρεος ἄντρα δρακόντων. </l>
<l n="139">καί τις ὀιστοβόλων βέλος ἥρμοσε κυκλάδι νευρῇ </l>
<l n="140">καὶ πτελέην τόξευεν· ὁ δὲ σκοπὸν εἶχεν ἐλαίην· </l>
<l n="141">καὶ πίτυν ἄλλος ἔβαλλε· πολὺς δ' ἐπὶ γείτονα πεύκην </l>
<l n="142">πεμπομένων σύριζεν ἐν ἠέρι ῥοῖζος ὀιστῶν. </l>
<l n="143" rend="indent(1)">τοῖσι μὲν ἔβρεμε κῶμος ὀρίκτυπος. ἀχνύμενος δὲ </l>
<l n="144">Δηριάδῃ βασιλῆι δυσάγγελος ἵκετο Θουρεύς, </l>
<l n="145">δάκρυσιν ἀφθόγγοισιν ἀπαγγέλλων φόνον Ἰνδῶν, </l>
<l n="146">καὶ μόγις ἐκ στομάτων ἀνενείκατο πενθάδα φωνήν· </l>
<l n="147" rend="indent(1)">„Δηριάδη σκηπτοῦχε, θεηγενὲς ἔρνος Ἐνυοῦς, </l>
<l n="148">ᾔομεν, ὡς ἐκέλευσας, ἐς ἀντιπέραιαν ἐρίπνην, </l>
<l n="149">εὕρομεν ἐν βήσσῃσιν ἐρημάδα γείτονα λόχμην· </l>
<l n="150">κεῖθι λόχον στήσαντες ἐμίμνομεν, εἰσόκεν ἔλθῃ </l>
<l n="151">θυρσομανὴς Διόνυσος· ἐπερχομένοιο δὲ Βάκχου </l>
<l n="152">αὐλὸς ἐπεσμαράγησεν, ἀδεψήτου δὲ βοείης <pb/> </l>
<l n="153">τυπτομένης ἑκάτερθεν ἔην χαλκόκροτος ἠχὼ </l>
<l n="154">καὶ καναχὴ σύριγγος· ὅλη δ' ἐλελίζετο λόχμη </l>
<l n="155">καὶ δρύες ἐφθέγξαντο καὶ ὠρχήσαντο κολῶναι· </l>
<l n="156">Νηιάδες δ' ὀλόλυξαν. ἐγὼ δ' ἐκόρυσσα μαχητάς, </l>
<l n="157">ὀκναλέους, τρομέοντας, ἀπειθέας εἰς μόθον ἕλκων. </l>
<l n="158">καὶ θεός, ὃν καλέουσιν, ἀκαχμένα θύρσα τινάσσων, </l>
<l n="159">οὐτιδανοῖς πετάλοισιν ὀιστεύων γένος Ἰνδῶν, </l>
<l n="160">κτεῖνε μὲν ἐν πεδίῳ στρατὸν ἄσπετον ὀξέι θύρσῳ </l>
<l n="161">βλήμενον, ἐν ῥοθίοις δὲ τὸ λείψανον ὤλεσεν Ἰνδῶν. </l>
<l n="162">ἀλλὰ σοφοὺς Βραχμῆνας ἐρείομεν, ὄφρα δαείης, </l>
<l n="163">εἰ θεὸς οὗτος ἵκανεν ἐς ἡμέας ἢ βροτὸς ἀνήρ. </l>
<l n="164">μὴ νυχίην ἀνόνητον ἀναστήσειας ἐνυώ, </l>
<l n="165">μὴ στρατιὴν ὀλέσειας ἀφεγγέι δηιοτῆτι· </l>
<l n="166">ἤδη δ' ἀχλυόεις τέταται ζόφος· ἀγχιφανὴς δὲ </l>
<l n="167">δῆριν ἀναστέλλων ἀμαρύσσεται Ἕσπερος ἀστήρ. </l>
<l n="168">εἰ δὲ πόθος μεθέπει σε δυσαντήτοιο κυδοιμοῦ, </l>
<l n="169">σήμερον Ἰνδὸν ἔρυκε, καὶ αὔριον εἰς μόθον ἕλκεις.“ </l>
<l n="170" rend="indent(1)">ὣς εἰπὼν παρέπεισεν ἀπειθέα Δηριαδῆα, </l>
<l n="171">οὐ χάριν ἀδρανίης πειθήμονα, δυομένῳ δὲ </l>
<l n="172">μεμφόμενον Φαέθοντι καὶ οὐκ εἴκοντα Λυαίῳ. </l>
<l n="173">Ἰνδῴην δὲ φάλαγγα μεταστήσας ποταμοῖο </l>
<l n="174">Δηριάδης ὑπέροπλος ἐχάζετο πενθάδι λύσσῃ, </l>
<l n="175">ἑζόμενος λοφιῇσι παλιννόστων ἐλεφάντων. </l>
<l n="176">Ἰνδοὶ δ' ἔνθα καὶ ἔνθα σὺν ἠλιβάτῳ βασιλῆι <pb/> </l>
<l n="177">εἰς πόλιν ἐρρώοντο πεφυζότες, ἔνδοθι πύργων </l>
<l n="178">νίκην εἰσαΐοντες ἀρειμανέος Διονύσου. </l>
<l n="179" rend="indent(1)">ἤδη δὲ στονόεσσα δι' ἄστεος ἵπτατο Φήμη, </l>
<l n="180">σύγγονον ἀγγέλλουσα νεοσφαγέων φόνον Ἰνδῶν. </l>
<l n="181">καὶ γόος ἄσπετος ἔσκε· φιλοθρήνων δὲ γυναικῶν </l>
<l n="182">πενθαλέοις ὀνύχεσσι χαράσσετο κύκλα προσώπου, </l>
<l n="183">καὶ μεσάτου στέρνοιο διεσχίζοντο χιτῶνες </l>
<l n="184">στήθεα γυμνώσαντες, ἀμοιβαίῃσι δὲ ῥιπαῖς </l>
<l n="185">τυπτομένων παλάμῃσιν ἴτυς φοινίσσετο μαζῶν </l>
<l n="186">αἱμοβαφής. πολιὸς δὲ γέρων ἐπὶ γήραος οὐδῷ </l>
<l n="187">χιονέην πλοκαμῖδα κατηφέι τάμνε σιδήρῳ, </l>
<l n="188">τέσσαρας ἡβώοντας ὀλωλότας υἷας ἀκούων, </l>
<l n="189">Αἰακὸς οὓς ἐδάμασσε μιῇ δασπλῆτι μαχαίρῃ, </l>
<l n="190">κτεινομένους ἐλεεινά· βαρυτλήτων δὲ γυναικῶν </l>
<l n="191">ἡ μὲν ἑὸν στενάχιζεν ἀδελφεόν, ἡ δὲ τοκῆα· </l>
<l n="192">ἄλλη ποικιλόδακρυς ἀνεστεναχίζετο νύμφη </l>
<l n="193">νυμφίον ἀρτιχόρευτον ἐοικότα Πρωτεσιλάῳ, </l>
<l n="194">ἄλλη Λαοδάμεια· νεοζεύκτοιο δὲ νύμφης </l>
<l n="195">ἄπλοκος ἀκρήδεμνος ἐτίλλετο βότρυς ἐθείρης. </l>
<l n="196" rend="indent(1)">καί τις ἀμηχανέουσα δεδουπότος εὐνέτις Ἰνδοῦ, </l>
<l n="197">ἀγχιτόκους ὠδῖνας ἀναπλήσασα λοχείης </l>
<l n="198">καὶ δεκάτης ὁρόωσα λεχώια κύκλα Σελήνης, </l>
<l n="199">ὑδρηλῷ πολύδακρυς ἐπέστενεν ἀνδρὸς ὀλέθρῳ, </l>
<l n="200">καὶ ποταμῷ κοτέουσα γοήμονα ῥήξατο φωνήν· </l>
<l n="201" rend="indent(1)">„οὐ πίομαι πατρῷον ἐμόν ποτε πικρὸν Ὑδάσπην· </l>
<l n="202">οὐκέτι κεῖνα ῥέεθρα μετέρχομαι, οὐκέτι δειλὴ <pb/> </l>
<l n="203">σεῖο νέκυν κρύψαντος ἐπιψαύσω ποταμοῖο, </l>
<l n="204">οὐ μὰ σὲ καὶ σέο φόρτον, ὃν ἔνδοθι γαστρὸς ἀείρω, </l>
<l n="205">οὐ μὰ σὲ καὶ τὸν ἔρωτα, τὸν οὐ χρόνος οἶδε μαραίνειν. </l>
<l n="206">τίς με λαβὼν κομίσειεν, ὅπῃ πέσε νεκρὸς ἀκοίτης, </l>
<l n="207">ὄφρα περιπτύξω διερὸν νέκυν, ὄφρα καὶ αὐτὴν </l>
<l n="208">κῦμα κατακρύψῃ με σὺν ὑγροπόρῳ παρακοίτῃ; </l>
<l n="209">αἴθε δὲ καὶ τέκον υἷα καὶ ἔτρεφον· ἄρτι δὲ δειλὴν </l>
<l n="210">γαστέρος ὄγκος ἔχει με πεπαινομένου τοκετοῖο. </l>
<l n="211">εἰ δὲ τέκω ποτὲ παῖδα καὶ αἰτίζῃ γενετῆρα, </l>
<l n="212">υἱέι παππάζοντι πόθεν δείξαιμι τοκῆα;“ </l>
<l n="213" rend="indent(1)">εἶπε τὸν οὐκ ἀίοντα κινυρομένη παρακοίτην. </l>
<l n="214">ἄλλη δ' ἐστενάχιζεν ἀνυμφεύτους ὑμεναίους </l>
<l n="215">ὀλλυμένου μνηστῆρος, ὃν οὐκ ἴδεν εὔγαμος ὥρη </l>
<l n="216">στέμματι νυμφιδίῳ πεπυκασμένον, οὐδ' ἐπὶ παστῷ </l>
<l n="217">ἡδυμελὴς ἤεισε βιοσσόος αὐλὸς Ἐρώτων. </l>
<l n="218" rend="indent(1)">τοῖσι μὲν ἀχνυμένοισιν ἔην γόος. ἀμφὶ δὲ λόχμας </l>
<l n="219">Βάκχος ἑοῖς Σατύροισι καὶ Ἰνδοφόνοισι μαχηταῖς </l>
<l n="220">εἰλαπίνην ἔστησεν· ἐδαιτρεύοντο δὲ ταῦροι, </l>
<l n="221">καὶ δαμάλαι στοιχηδὸν ἐμιστύλλοντο μαχαίρῃ </l>
<l n="222">θεινόμεναι πελέκεσσιν Ἐρυθραίης τ' ἀπὸ ποίμνης </l>
<l n="223">πυκνὰ δορικτήτων ἱερεύετο πώεα μήλων. </l>
<l n="224">ἑζόμενοι δ' ἀγεληδὸν ἐπ' εὐκύκλοιο τραπέζης </l>
<l n="225">Σιληνοὶ Σάτυροί τε σὺν εὐθύρσῳ Διονύσῳ <pb/> </l>
<l n="226">χερσὶ πολυσπερέεσσι μιῆς ἔψαυσαν ἐδωδῆς· </l>
<l n="227">πίνετο δ' ἄσπετος οἶνος ἀμοιβαδίς· οἰνοχόοι δὲ </l>
<l n="228">εὐόδμους ἐκένωσαν ἀπείρονας ἀμφιφορῆας, </l>
<l n="229">νεκταρέης ἀρύοντες ἀμεμφέα βότρυν ὀπώρης. </l>
<l n="230" rend="indent(1)">τοῖσι δὲ τερπομένοισι παρὰ κρητῆρα λιγαίνων </l>
<l n="231">Λέσβιος αὐτοδίδακτος ἀνέπλεκε Λεῦκος ἀοιδήν, </l>
<l n="232">πῶς πρότεροι Τιτῆνες ἐθωρήχθησαν Ὀλύμπῳ· </l>
<l n="233">καὶ Διὸς ὑψιμέδοντος ἀληθέα μέλπετο νίκην, </l>
<l n="234">πῶς Κρόνον εὐρυγένειον ὑποκλάζοντα κεραυνῷ </l>
<l n="235">Ταρταρίῳ ζοφόεντι κατεσφρηγίσσατο κόλπῳ, </l>
<l n="236">χείματος ὑδρηλοῖσι μάτην κεκορυθμένον ὅπλοις. </l>
<l n="237" rend="indent(1)">Κυπριάδος δὲ Λάπηθος ἀτευχέος ἀστὸς ἀρούρης </l>
<l n="238">ἔμφρονι φορμικτῆρι παρέζετο, καί οἱ ἐδωδῆς </l>
<l n="239">πίονα μοῖραν ὄρεξε, καὶ ᾔτεε κεῖνον ἀείδειν </l>
<l n="240">τερπνὸν ἀσιγήτοισι μεμηλότα μῦθον Ἀθήναις, </l>
<l n="241">ἱστοπόνον Κυθέρειαν ἐριδμαίνουσαν Ἀθήνῃ. </l>
<l n="242" rend="indent(1)">αὐτὰρ ὁ φορμίζων ἀνεβάλλετο Κύπριν ἀείδειν, </l>
<l n="243">ὥς ποτε κέντρον ἔχουσα φιληλακάτοιο μερίμνης </l>
<l n="244">χερσὶν ἀπειρήτοισι μετήιεν ἱστὸν Ἀθήνης, </l>
<l n="245">κερκίδα κουφίζουσα καὶ οὐκέτι κεστὸν Ἐρώτων. <pb/> </l>
<l n="246">καὶ Παφίης τετάνυστο παχὺς μίτος, οἷά τε μακρὴ </l>
<l n="247">οἰσυΐνη μήρινθος ἐύστροφος, ἥν τινι τέχνῃ </l>
<l n="248">ὁλκοῖς μηκεδανοῖσι γέρων ἐρράψατο τέκτων, </l>
<l n="249">φράξας ἀρτιτέλεστα σεσηρότα δούρατα νηῶν· </l>
<l n="250">ἡ δὲ πανημερίη καὶ παννυχίη πέλας ἱστοῦ </l>
<l n="251">Παλλάδος ἔργον ἔτευχε παλίλλυτον, ἀλλοτρίῳ δὲ </l>
<l n="252">ἀτρίπτους ἕο χεῖρας ἀήθεϊ τείρετο μόχθῳ· </l>
<l n="253">καὶ κτενὶ πουλυόδοντι διαξύουσα χιτῶνα </l>
<l n="254">καὶ λίθον ὀρχηστῆρα περικρεμάσασα μεσάκμῳ </l>
<l n="255">κερκίδι πέπλον ὕφαινε, καὶ ἔπλετο Κύπρις Ἀθήνη· </l>
<l n="256">καὶ πόνος ἦν ἀγέλαστος· ὑφαινομένοιο δὲ πέπλου </l>
<l n="257">εὐρυτενὴς ὠγκοῦτο πέλωρ μίτος· αὐτόματοι δὲ </l>
<l n="258">στήμονες ἐρρήγνυντο παχυνομένοιο χιτῶνος· </l>
<l n="259">εἶχε δὲ διχθαδίοισι πόνοις ἐπιμάρτυρα τέχνης </l>
<l n="260">Ἠέλιον καὶ λύχνον ἀναγκαίην τε Σελήνην. </l>
<l n="260a">καὶ ............................................. </l>
<l n="261">οὐ χορὸν ὠρχήσαντο χορίτιδες Ὀρχομενοῖο </l>
<l n="262">ἀμφίπολοι Παφίης· τροχαλῇ δ' ἐλέλιξεν ἐρωῇ </l>
<l n="263">Πασιθέη κλωστῆρα, καὶ εἰροκόμος πέλε Πειθώ, </l>
<l n="264">καὶ μίτον Ἀγλαΐη καὶ νήματα δῶκεν ἀνάσσῃ. <pb/> </l>
<l n="265">καὶ μερόπων ἀλάλητο † γέρων βίος· ἁρμονίην δὲ </l>
<l n="266">ἔστενεν ἀχρήιστον ἀνυμφεύτων ὑμεναίων </l>
<l n="267">ἡνίοχος βιότοιο γάμων δεδονημένος Αἰών· </l>
<l n="268">καὶ φλογερὴν ἀγέραστος Ἔρως ἀνελύσατο νευρήν, </l>
<l n="269">παπταίνων ἀλόχευτον ἀνήροτον αὔλακα κόσμου. </l>
<l n="270">οὐ τότε φορμίγγων ἐρόεις κτύπος, οὐ τότε σύριγξ, </l>
<l n="271">οὐ λιγὺς αὐλὸς ἔμελπεν ὑμηνυμέναια λιγαίνων· </l>
<l n="272">ἀλλὰ βίου μινύθοντος ἱμασσομένης τε γενέθλης </l>
<l n="273">συζυγίης ἀλύτοιο μετωχλίσθησαν ὀχῆες. </l>
<l n="274" rend="indent(1)">καὶ Παφίην φιλόμοχθον ἴδεν ταλαεργὸς Ἀθήνη, </l>
<l n="275">καὶ χόλον εἶχε γέλωτι μεμιγμένον, ὡς ἴδε μακρὴν </l>
<l n="276">τρηχαλέην μήρινθον ἀπειροπόνου Κυθερείης· </l>
<l n="277">ἀθανάτοις δ' ἤγγειλε· βαρυζήλῳ δὲ μενοινῇ </l>
<l n="278">ἔννεπε, μεμφομένη καὶ Κύπριδι καὶ γενετῆρι· </l>
<l n="279" rend="indent(1)">„σὴ δόσις ἀλλοπρόσαλλος ἀμείβεται, οὐράνιε Ζεῦ· </l>
<l n="280">οὐκέτι Μοιράων μεθέπω δόσιν· ἱστοπόνος γὰρ </l>
<l n="281">κλῆρον ἐμὸν σύλησε τεὴ θυγάτηρ Ἀφροδίτη. </l>
<l n="282">κλῆρον Ἀθηναίης οὐχ ἥρπασε δεσπότις Ἥρη, </l>
<l n="283">γνωτὴ καὶ παράκοιτις ἐμοῦ Διός, ἀλλὰ χαλέπτει </l>
<l n="284">ἐκ γενετῆς σακέεσσι κορυσσομένην Ἀγελείην </l>
<l n="285">ἡ ταμίη θαλάμων, ἁπαλὴ θεός. ὑμετέρου δὲ <pb/> </l>
<l n="286">ἀπτόλεμος Κυθέρεια πότε προμάχιζεν Ὀλύμπου, </l>
<l n="287">ἠὲ τίνας Τιτῆνας ἀπώλεσε θήλεϊ κεστῷ, </l>
<l n="288">ὅττι μετὰ πτολέμους με βιάζεται; ἀλλὰ καὶ αὐτὴ </l>
<l n="289">εἰπέ μοι, Ἰοχέαιρα, τεῆς πότε μεσσόθεν ὕλης </l>
<l n="290">εἶδες ὀιστεύουσαν ἢ ἀγρώσσουσαν Ἀθήνην; </l>
<l n="291">τίς καλέει Γλαυκῶπιν, ὅτ' ὠδίνουσι γυναῖκες;“ </l>
<l n="292" rend="indent(1)">ὣς φαμένης ἀγέροντο θεοὶ ναετῆρες Ὀλύμπου, </l>
<l n="293">ἱστὸν ἰδεῖν ἐθέλοντες ἐποιχομένην Ἀφροδίτην. </l>
<l n="294">καὶ καμάτους ὁρόωντες ἀπειροπόνου Κυθερείης </l>
<l n="295">θαμβαλέοι νόθον ἔργον ἐκυκλώσαντο θεαίνης· </l>
<l n="296">καὶ γελόων ἀγόρευε πάλιν φιλοκέρτομος Ἑρμῆς· </l>
<l n="297" rend="indent(1)">„ἱστὸν ἔχεις, Κυθέρεια· τεὸν λίπε κεστὸν Ἀθήνῃ. </l>
<l n="298">εἰ μίτον ἀμφαφάεις, εἰ κερκίδα χερσὶ τιταίνεις, </l>
<l n="299">καὶ δόρυ θοῦρον ἄειρε καὶ αἰγίδα Τριτογενείης. </l>
<l n="300">οἶδα, πόθεν, Κυθέρεια, πολύκροτον ἱστὸν ὑφαίνεις, </l>
<l n="301">σὸς δόλος οὔ με λέληθε· τεὸς τάχα νυμφίος Ἄρης </l>
<l n="302">εἰς γάμον ἱμερόεντας ἀπαιτίζει σε χιτῶνας. </l>
<l n="303">Ἄρεϊ πέπλον ὕφαινε· νεοκλώστῳ δ' ἐνὶ πέπλῳ </l>
<l n="304">ἀσπίδα μὴ ποίκιλλε· τί γὰρ σακέων Ἀφροδίτῃ; </l>
<l n="305">τεῦχε τεῆς Φαέθοντα φεραυγέα μάρτυρον εὐνῆς, </l>
<l n="306">φώριον ἀγγέλλοντα τεῶν συλήτορα λέκτρων· </l>
<l n="307">ἢν ἐθέλῃς, ποίκιλλε καὶ ἀρχαίους σέο δεσμούς, </l>
<l n="308">καὶ θεὸν ἀσκήσειε νόθον πόσιν αἰδομένη χείρ· <pb/> </l>
<l n="314">χρυσῷ τεῦξον Ἄρηα μετὰ χρυσῆς Ἀφροδίτης </l>
<l n="315">κερκίδα χειρὶ φέροντα καὶ οὐ πάλλοντα βοείην, </l>
<l n="316">δίπλακα ποικίλλοντα σὺν ἐργοπόνῳ Κυθερείῃ. </l>
<l n="309">καὶ σὺ τεὸν μετὰ τόξον, Ἔρως, ἄτρακτον ἑλίσσων </l>
<l n="310">μητέρι νήματα τεῦχε φιληλακάτῳ Κυθερείῃ, </l>
<l n="311">ὄφρα μετὰ πτερόεντα καὶ ἱστοπόνον σε καλέσσω, </l>
<l n="312">καὶ μετὰ νεῦρα βόεια θεὸν πυρόεντα νοήσω </l>
<l n="313">πηνίον ἐξέλκοντα παρὲκ μίτον ἀντὶ βελέμνων. </l>
<l n="317">ἀλλά, θεὰ Κυθέρεια, φιληλακάτων ἀπὸ χειρῶν </l>
<l n="318">ῥῖπτε μίτους ἀνέμοισι καὶ ἄμφεπε κεστὸν ἱμάντα, </l>
<l n="319">συζυγίης δ' ἀλέγιζε τὸ δεύτερον· ἀρχέγονος γὰρ </l>
<l n="320">πλάζεται εἰσέτι κόσμος, ἕως ἔτι πέπλον ὑφαίνεις.“ </l>
<l n="321" rend="indent(1)">ὣς φαμένου μείδησαν, ὅσοι ναετῆρες Ὀλύμπου. </l>
<l n="322">καὶ μίτον ἡμιτέλεστον ἀπορρίψασα χιτῶνος </l>
<l n="323">αἰδομένη Γλαυκῶπιν ἑῆς ἐπεβήσατο Κύπρου </l>
<l n="324">ἀνδρομέης Κυθέρεια τιθηνήτειρα γενέθλης· </l>
<l n="325">καὶ βίον αἰολόμορφον Ἔρως πάλιν ἥρμοσε κεστῷ </l>
<l n="326">σπείρων εὐαρότοιο λεχώιον αὔλακα κόσμου. </l>
<l n="327" rend="indent(1)">τοίην ἱμερόφωνον ἀνέπλεκε Λεῦκος ἀοιδὴν </l>
<l n="328">ἠλακάτης ἀδίδακτον ἀνυμνείων Ἀφροδίτην, </l>
<l n="329">ἐργοπόνῳ μέγα νεῖκος ἀναστήσασαν Ἀθήνῃ. </l>
<l n="330" rend="indent(1)">ἀλλ' ὅτε δὴ κόρος ἔσκε φιλακρήτοιο τραπέζης, </l>
<l n="331">οἶνον ἀναβλύζοντες ἐρημάδι κάππεσον εὐνῇ, </l>
<l n="332">οἱ μὲν δαιδαλέης ἐπὶ νεβρίδος, οἱ δ' ἐπὶ φύλλων <pb/> </l>
<l n="333">πεπταμένων· ἕτεροι δὲ χυτῆς ἐφύπερθε κονίης </l>
<l n="334">δέρμασιν αἰγείοισιν ἐπετρέψαντο χαμεύνην· </l>
<l n="335">ἄλλοι δ' ἐγρεμόθοισιν ἐφωμίλησαν ὀνείροις </l>
<l n="336">χάλκεον ἁπλώσαντες ἐνυαλίῳ δέμας ὕπνῳ· </l>
<l n="337">ὧν ὁ μὲν Ἰνδὸν ἔβαλλε καθήμενον ὑψόθεν ἵππου, </l>
<l n="338">ἄλλος δ' ἵππον ἔνυξε κατ' αὐχένος, ὃς δὲ δαΐζων </l>
<l n="339">ἄορι πεζὸν ἔτυψεν, ὁ δ' οὔτασε Δηριαδῆα· </l>
<l n="340">ἄλλος δ' ἠερόφοιτον ἑὸν βέλος ὑψόσε πέμπων </l>
<l n="341">ἠλιβάτους ἐλέφαντας ὀνειρείῳ βάλεν ἰῷ. </l>
<l n="342" rend="indent(1)">πορδαλίων δὲ γένεθλα καὶ ἄγρια φῦλα λεόντων </l>
<l n="343">καὶ κύνες ἀγρευτῆρες ἐρημονόμου Διονύσου </l>
<l n="344">εἶχον ἀμοιβαίης φυλακῆς ἄγρυπνον ὀπωπήν, </l>
<l n="345">πάννυχον ἐγρήσσοντες ὀρειάδος ἔνδοθεν ὕλης, </l>
<l n="346">μή σφιν ἐπαΐξειε μελαρρίνων μόθος Ἰνδῶν· </l>
<l n="347">καὶ δαΐδες στοιχηδὸν ἐπαστράπτεσκον Ὀλύμπῳ, </l>
<l n="348">Βακχιάδος λαμπτῆρες ἀκοιμήτοιο χορείης. <pb/> </l>
</div>
<div type="Book" n="p2">
<l n="t1"><label type="head">ΕΠΙΓΡΑΦΑΙ </label></l>
<l n="t2"><label type="head">ΤΩΝ ΥΠΟΛΕΙΠΟΜΕΝΩΝ ΔΙΟΝΥΣΙΑΚΩΝ ΠΟΙΗΜΑΤΩΝ.</label> </l>
<l n="49" rend="indent(1)"><hi rend="letter-spacing">εἰκοστὸν</hi> κατὰ <hi rend="letter-spacing">πέμπτον</hi> ἔχεις Περσῆος ἀγῶνα </l>
<l n="50">καὶ κρίσιν Ἡρακλῆος ἐς ἠνορέην Διονύσου. </l>
<l n="51" rend="indent(1)"><hi rend="letter-spacing">εἰκοστὸν</hi> λάχεν <hi rend="letter-spacing">ἕκτον</hi> ἐπίκλοπον εἶδος Ἀθήνης </l>
<l n="52">καὶ πολὺν ἐγρεκύδοιμον ἀγειρομένων στόλον Ἰνδῶν. </l>
<l n="53" rend="indent(1)"><hi rend="letter-spacing">ἕβδομον εἰκοστὸν</hi> μεθέπει στίχας, ἧχι Κρονίων </l>
<l n="54">εἰς μόθον ὁπλίζει Βρομίῳ ναετῆρας Ὀλύμπου. </l>
<l n="55" rend="indent(1)"><hi rend="letter-spacing">εἰκοστὸν</hi> σκοπίαζε καὶ <hi rend="letter-spacing">ὄγδοον</hi>, ὁππόθι πολλὴν </l>
<l n="56">Κυκλώπων πυρόεσσαν ἐσαθρήσειας ἐνυώ. </l>
<l n="57" rend="indent(1)"><hi rend="letter-spacing">εἰκοστῷ δ' ἐνάτῳ</hi> πολέμων ἀποχάζεται Ἄρης, </l>
<l n="58">οἷά περ εἰς γάμον ἄλλον ἐπειγομένης Κυθερείης. </l>
<l n="59" rend="indent(1)">ἐν δὲ <hi rend="letter-spacing">τριηκοστῷ</hi> μετὰ νέρτερον οἶκον ἀνάγκης </l>
<l n="60">Τέκταφον Εὐρυμέδων δεδαϊγμένον Ἄιδι πέμπει. </l>
<l n="61" rend="indent(1)">ἐν δὲ <hi rend="letter-spacing">τριηκοστῷ πρώτῳ</hi> μειλίσσεται Ἥρη </l>
<l n="62">Ὕπνον ἐπὶ Κρονίδῃ καὶ Περσεφόνην ἐπὶ Βάκχῳ. <pb/> </l>
<l n="63" rend="indent(1)">ἐν δὲ <hi rend="letter-spacing">τριηκοστῷ</hi> τῷ <hi rend="letter-spacing">δευτέρῳ</hi> εἰσὶ κυδοιμοὶ </l>
<l n="64">καὶ Διὸς ὑπναλέοιο λέχος καὶ λύσσα Λυαίου. </l>
<l n="65" rend="indent(1)">ἐν δὲ <hi rend="letter-spacing">τριηκοστῷ τριτάτῳ</hi> Μορρῆα δαμάζει </l>
<l n="66">φλέξας θοῦρος Ἔρως ἐπὶ κάλλεϊ Χαλκομεδείης. </l>
<l n="67" rend="indent(1)">κτεινομέναις ἑκάτερθε <hi rend="letter-spacing">τριηκοστοῖο τετάρτου</hi> </l>
<l n="68">Δηριάδης Βάκχῃσι κορύσσεται ἔνδοθι πύργων. </l>
<l n="69" rend="indent(1)">Μορρέος ἐχθρὸν ἔρωτα <hi rend="letter-spacing">τριηκοστῷ</hi> ἐνὶ <hi rend="letter-spacing">πέμπτῳ</hi> </l>
<l n="70">δίζεο Βασσαρίδων τε φόνον καὶ ἄρηα γυναικῶν. </l>
<l n="71" rend="indent(1)">ἐν δὲ <hi rend="letter-spacing">τριηκοστῷ ἕκτῳ</hi> μετὰ κύματα λύσσης </l>
<l n="72">Βάκχος Δηριαδῆι κορύσσεται εἶδος ἀμείβων. </l>
<l n="73" rend="indent(1)">ἧχι <hi rend="letter-spacing">τριηκοστὸν</hi> πέλεν <hi rend="letter-spacing">ἕβδομον</hi>, εἵνεκα νίκης </l>
<l n="74">ἀνδράσιν ἀθλοφόροις ἐπιτύμβιοί εἰσιν ἀγῶνες. </l>
<l n="75" rend="indent(1)">ἧχι <hi rend="letter-spacing">τριηκοστὸν</hi> πέλεν <hi rend="letter-spacing">ὄγδοον</hi>, αἴθοπι παλμῷ </l>
<l n="76">δειλαίου Φαέθοντος ἔχεις μόρον ἡνιοχῆος. </l>
<l n="77" rend="indent(1)">ἐν δὲ <hi rend="letter-spacing">τριηκοστῷ ἐνάτῳ</hi> μετὰ κύματα λεύσσεις </l>
<l n="78">Δηριάδην φεύγοντα πυριφλεγέων στόλον Ἰνδῶν. </l>
<l n="79" rend="indent(1)"><hi rend="letter-spacing">τεσσαρακοστὸν</hi> ἔχει δεδαϊγμένον ὄρχαμον Ἰνδῶν, </l>
<l n="80">πῶς δὲ Τύρον Διόνυσος ἐδύσατο, πατρίδα Κάδμου. </l>
<l n="81" rend="indent(1)"><hi rend="letter-spacing">πρῶτον τεσσαρακοστὸν</hi> ἔχει, πόθεν υἱέι Μύρρης </l>
<l n="82">ἄλλην Κύπριν ἔτικτεν Ἀμυμώνην Ἀφροδίτη. </l>
<l n="83" rend="indent(1)"><hi rend="letter-spacing">τεσσαρακοστὸν</hi> ὕφηνα τὸ <hi rend="letter-spacing">δεύτερον</hi>, ἧχι λιγαίνω <pb/> </l>
<l n="84">Βάκχου τερπνὸν ἔρωτα καὶ ἵμερον Ἐννοσιγαίου. </l>
<l n="85" rend="indent(1)">δίζεο <hi rend="letter-spacing">τεσσαρακοστὸν</hi> ἔτι <hi rend="letter-spacing">τρίτον</hi>, ὁππόθι μέλπω </l>
<l n="86">ἄρεα κυματόεντα καὶ ἀμπελόεσσαν ἐνυώ. </l>
<l n="87" rend="indent(1)"><hi rend="letter-spacing">τεσσαρακοστὸν</hi> ὕφηνα τὸ <hi rend="letter-spacing">τέτρατον</hi>, ἧχι γυναῖκας </l>
<l n="88">δέρκεο μαινομένας καὶ Πενθέος ὄγκον ἀπειλῆς. </l>
<l n="89" rend="indent(1)"><hi rend="letter-spacing">πέμπτον τεσσαρακοστὸν</hi> ἐπόψεαι, ὁππόθι Πενθεὺς </l>
<l n="90">ταῦρον ἐπισφίγγει κεραελκέος ἀντὶ Λυαίου. </l>
<l n="91" rend="indent(1)"><hi rend="letter-spacing">ἕκτον τεσσαρακοστὸν</hi> ἴδε πλέον, ἧχι νοήσεις </l>
<l n="92">Πενθέος ἄκρα κάρηνα καὶ ὠλεσίτεκνον Ἀγαύην. </l>
<l n="93" rend="indent(1)">ἔρχεο <hi rend="letter-spacing">τεσσαρακοστὸν</hi> ἐς <hi rend="letter-spacing">ἕβδομον</hi>, ὁππόθι Περσεὺς </l>
<l n="94">καὶ μόρος Ἰκαρίοιο καὶ ἁβροχίτων Ἀριάδνη. </l>
<l n="95" rend="indent(1)">δίζεο <hi rend="letter-spacing">τεσσαρακοστὸν</hi> ἐς <hi rend="letter-spacing">ὄγδοον</hi> αἷμα Γιγάντων, </l>
<l n="96">Παλλήνην δὲ δόκευε καὶ ὑπναλέης τόκον Αὔρης. <pb/> </l>
</div>
<div type="Book" n="25">
<l n="t1"><label type="head">ΔΙΟΝΥΣΙΑΚΩΝ ΕΙΚΟΣΤΟΝ ΠΕΜΠΤΟΝ.</label> </l>
<l n="1" rend="indent(1)">Μοῦσα, πάλιν πολέμιζε σοφὸν μόθον ἔμφρονι θύρσῳ· </l>
<l n="2">οὔ πω γὰρ γόνυ δοῦλον ὑποκλίνων Διονύσῳ </l>
<l n="3">φύλοπιν ἑπταέτηρον Ἑώιος εὔνασεν ἄρης· </l>
<l n="4">ἀλλὰ δρακοντείοιο τεθηπότες ἄκρα γενείου </l>
<l n="5">Ἰνδῴης πλατάνοιο πάλιν κλάζουσι νεοσσοί, </l>
<l n="6">Βακχείου πολέμοιο προμάντιες. οὐ μὲν ἀείσω </l>
<l n="7">πρώτους ἓξ λυκάβαντας, ὅτε στρατὸς ἔνδοθι πύργων </l>
<l n="8">Ἰνδὸς ἔην· τελέσας δὲ τύπον μιμηλὸν Ὁμήρου </l>
<l n="9">ὕστατον ὑμνήσω πολέμων ἔτος, ἑβδομάτης δὲ </l>
<l n="10">ὑσμίνην ἰσάριθμον ἐμῆς στρουθοῖο χαράξω· </l>
<l n="11">Θήβῃ δ' ἑπταπύλῳ κεράσω μέλος, ὅττι καὶ αὐτὴ </l>
<l n="12">ἀμφ' ἐμὲ βακχευθεῖσα περιτρέχει, οἷα δὲ νύμφη </l>
<l n="13">μαζὸν ἑὸν γύμνωσε κατηφέος ὑψόθι πέπλου, </l>
<l n="14">μνησαμένη Πενθῆος· ἐποτρύνων δέ με μέλπειν </l>
<l n="15">πενθαλέην ἕο χεῖρα γέρων ὤρεξε Κιθαιρὼν </l>
<l n="16">αἰδόμενος, μὴ λέκτρον ἀθέσμιον ἠὲ βοήσω </l>
<l n="17">πατροφόνον πόσιν υἷα παρευνάζοντα τεκούσῃ. <pb/> </l>
<l n="18">Ἀονίης ἀίω κιθάρης κτύπον· εἴπατε, Μοῦσαι, </l>
<l n="19">τίς πάλιν Ἀμφίων λίθον ἄπνοον εἰς δρόμον ἕλκει; </l>
<l n="20">οἶδα, πόθεν κτύπος οὗτος· ἀειδομένης τάχα Θήβης </l>
<l n="21">Πινδαρέης φόρμιγγος ἐπέκτυπε Δώριος ἠχώ. </l>
<l n="22" rend="indent(1)">ἀλλὰ πάλιν κτείνωμεν Ἐρυθραίων γένος Ἰνδῶν· </l>
<l n="23">οὔ ποτε γὰρ μόθον ἄλλον ὁμοίιον ἔδρακεν Αἰὼν </l>
<l n="24">Ἠῴου πρὸ μόθοιο, καὶ οὐ μετὰ φύλοπιν Ἰνδῶν </l>
<l n="25">ἄλλην ὀψιτέλεστον ἰσόρροπον εἶδεν ἐνυώ, </l>
<l n="26">οὐδὲ τόσος στρατὸς ἦλθεν ἐς Ἴλιον, οὐ στόλος ἀνδρῶν </l>
<l n="27">τηλίκος. ἀλλὰ νέοισι καὶ ἀρχεγόνοισιν ἐρίζων </l>
<l n="28">εὐκαμάτους ἱδρῶτας ἀναστήσω Διονύσου, </l>
<l n="29">κρίνων ἠνορέην τεκέων Διός, ὄφρα νοήσω, </l>
<l n="30">τίς κάμε τοῖον ἀγῶνα, τίς εἴκελος ἔπλετο Βάκχῳ. </l>
<l n="31" rend="indent(1)">Περσεὺς μὲν ταχύγουνος, ἐύπτερον ἴχνος ἑλίσσων, </l>
<l n="32">ἀγχινεφῆ δρόμον εἶχεν ἐν ἠέρι πεζὸς ὁδίτης, </l>
<l n="33">εἰ ἐτεὸν πεπότητο. τί δὲ πλέον, εἰ σφυρὰ πάλλων </l>
<l n="34">ξείνην εἰρεσίην ἀνεμώδεϊ νήχετο ταρσῷ, </l>
<l n="35">ὅττι βαθυνομένης παλάμης ληίστορι καρπῷ </l>
<l n="36">Φορκίδος ἀγρύπνοιο λαβὼν ὀφθαλμὸν ἀλήτην, </l>
<l n="37">ἄψοφον ἀκροπόρων πεφυλαγμένος ἅλμα πεδίλων, </l>
<l n="38">ὄγμον ἐχιδνήεντα μιῆς ἤμησε Μεδούσης, <pb/> </l>
<l n="39">ἧς ἔτι κυμαίνουσα γοναῖς ἐθλίβετο γαστὴρ </l>
<l n="40">Πήγασον ὠδίνουσα, καὶ ἔγκυον αὐχένα νύμφης </l>
<l n="41">Γοργόνος Εἰλείθυια μογοστόκος ἔθρισεν ἅρπη, </l>
<l n="42">αὔλακος ἱπποτόκοιο θαλύσιον; ἀπτολέμου δὲ </l>
<l n="43">Περσεὺς ὠκυπέδιλος ἐκούφισε σύμβολα νίκης </l>
<l n="44">ἄπνοα, Γοργείης ὀφιώδεα λήια χαίτης, </l>
<l n="45">αἱμαλέῃ ῥαθάμιγγι κατάρρυτα λείψανα κόρσης, </l>
<l n="46">ἡμιτελὲς σύριγμα νεοτμήτων ἀπὸ λαιμῶν </l>
<l n="47">λεπτὸν ὑποτρίζοντα, καὶ οὐ στίχεν ἄρσενι χάρμῃ. </l>
<l n="48">οὐ τότε χερσαίης ἐνοπῆς κτύπος, οὐδ' ἐνὶ πόντῳ </l>
<l n="49">Περσέι μαρναμένῳ πολεμήια λαίφεα νηῶν </l>
<l n="50">ἐγρεμόθοις ἀνέμοισιν Ἄρης κολπώσατο ναύτης, </l>
<l n="51">οὐ φονίῃ ῥαθάμιγγι Λίβυς φοινίσσετο Νηρεύς, </l>
<l n="52">οὐ νέκυν αὐτοκύλιστον ἐδέξατο λοίγιον ὕδωρ· </l>
<l n="53">ἀλλὰ δρακοντείης τρομέων συριγμὸν ἐθείρης </l>
<l n="54">Σθεννοῦς μαινομένης πτερόεις ἐλελίζετο Περσεύς, </l>
<l n="55">καὶ κυνέην Ἀίδαο φέρων καὶ Παλλάδος ἅρπην, </l>
<l n="56">καὶ πτερὸν Ἑρμάωνος ἔχων καὶ Ζῆνα τοκῆα, </l>
<l n="57">ὠκυτέρῳ φύξηλις ἀνῃώρητο πεδίλῳ, </l>
<l n="58">Εὐρυάλης μύκημα καὶ οὐ σάλπιγγος ἀκούων, </l>
<l n="59">συλήσας Λιβύης ὀλίγον σπέος· οὐ στρατὸν ἀνδρῶν </l>
<l n="60">ἔκτανεν, οὐ φλογόεντι πόλιν τεφρώσατο δαλῷ. <pb/> </l>
<l n="61" rend="indent(1)">ἀλλ' οὐ τοῖος ἔην Βρομίου μόθος· οὐ ποσὶν ἕρπων </l>
<l n="62">Βάκχος ἐθωρήχθη δολόεις πρόμος, οὐδὲ λοχήσας </l>
<l n="63">φρουρὸν ἀκοιμήτοιο μετήλυδα κύκλον ὀπωπῆς </l>
<l n="64">Φορκίδος ἀλλοπρόσαλλον ἀμειβομένης πτερὸν Ὕπνου </l>
<l n="65">ἤνυσε θῆλυν ἄεθλον ἀθωρήκτοιο Μεδούσης· </l>
<l n="66">ἀλλὰ διατμήγων δηίων στίχα δίζυγι νίκῃ </l>
<l n="67">χερσαίου πολέμοιο καὶ ὑγροπόροιο κυδοιμοῦ </l>
<l n="68">λύθρῳ γαῖαν ἔδευσε, καὶ αἵματι κῦμα κεράσσας </l>
<l n="69">Νηρεΐδας φοίνιξεν ἐρευθιόωντι ῥεέθρῳ, </l>
<l n="70">κτείνων βάρβαρα φῦλα· πολὺς δ' ἐπὶ μητέρι Γαίῃ </l>
<l n="71">ὑψιλόφων ἀκάρηνος ἐτυμβεύθη στάχυς Ἰνδῶν, </l>
<l n="72">πολλοὶ δ' ἐν πελάγεσσιν ὀλωλότες ὀξέι θύρσῳ </l>
<l n="73">αὐτόματοι πλωτῆρες ἐπορθμεύοντο θαλάσσῃ, </l>
<l n="74">Ἰνδῶν νεκρὸς ὅμιλος. ἀνικήτῳ δὲ Λυαίῳ </l>
<l n="75">ὕδασιν αἰχμάζοντος ἐγερσιμόθου ποταμοῖο </l>
<l n="76">ἄρεα κυματόεντα παρέρχομαι, ὁππότε πεύκη </l>
<l n="77">Βακχιὰς αἰθαλόεσσα κατέφλεγε βάρβαρον ὕδωρ </l>
<l n="78">μυδαλέῳ σπινθῆρι, καὶ ἔζεε κύματι θερμῷ </l>
<l n="79">καπνὸν ἀναβλύζων ποταμήιον ὑγρὸς Ὑδάσπης. </l>
<l n="80" rend="indent(1)">ἀλλ' ἐρέεις, ὅτι ‘κῆτος ἁλίτροφον ἔκτανε Περσεύς’ .... </l>
<l n="81">ὄμματι Γοργείῳ πετρώσατο θῆρα θαλάσσης; </l>
<l n="82">τί πλέον, εἰ φονίης δεδοκημένος ὄμμα Μεδούσης </l>
<l n="83">ἀνδρομέων μελέων ἑτερότροπον εἶδος ἀμείψας <pb/> </l>
<l n="84">εἰς λίθον αὐτοτέλεστον ἐμορφώθη Πολυδέκτης; </l>
<l n="85">Βάκχου δ' Ἰνδοφόνου βριαροῦ πόνος οὐ μία Γοργώ, </l>
<l n="86">οὐ λίθος ἠερόφοιτος ἁλίκτυπος ἢ Πολυδέκτης· </l>
<l n="87">ἀλλὰ δρακοντοκόμων καλάμην ἤμησε Γιγάντων </l>
<l n="88">Βάκχος ἀριστεύων ὀλίγῳ ῥηξήνορι θύρσῳ, </l>
<l n="89">ὁππότε Πορφυρίωνι μαχήμονα κισσὸν ἰάλλων </l>
<l n="90">Ἐγκέλαδον στυφέλιξε καὶ ἤλασεν Ἀλκυονῆα </l>
<l n="91">αἰχμάζων πετάλοισιν· ὀιστεύοντο δὲ θύρσοι </l>
<l n="92">Γηγενέων ὀλετῆρες, ἀοσσητῆρες Ὀλύμπου, </l>
<l n="93">χερσὶ διηκοσίῃσιν ἕλιξ ὅτε λαὸς ἀρούρης </l>
<l n="94">θλίβων ἀστερόεσσαν ἴτυν πολυδειράδι κόρσῃ </l>
<l n="95">λεπταλέῳ γόνυ κάμψεν ἀκοντιστῆρι κορύμβῳ, </l>
<l n="96">ἔγχεϊ κισσήεντι, καὶ οὐ πυρόεντι κεραυνῷ </l>
<l n="97">τηλίκος ἐσμὸς ἔπιπτεν, ὅσος ῥηξήνορι θύρσῳ. </l>
<l n="98" rend="indent(1)">ἀλλά, φίλοι, κρίνωμεν· ἐν ἀντολίῃ μὲν ἀρούρῃ </l>
<l n="99">Ἰνδοφόνους ἱδρῶτας ὀπιπεύων Διονύσου </l>
<l n="100">Ἠέλιος θάμβησεν, ὑπὲρ δυτικοῖο δὲ κόλπου </l>
<l n="101">Ἑσπερίη Περσῆα τανύπτερον εἶδε Σελήνη, </l>
<l n="102">βαιὸν ἀεθλεύσαντα πόνον γαμψώνυχι χαλκῷ· </l>
<l n="103">καὶ Φαέθων ὅσον εὖχος ὑπέρτερον ἔλλαχε Μήνης, </l>
<l n="104">τόσσον ἐγὼ Περσῆος ἀρείονα Βάκχον ἐνίψω. </l>
<l n="105">Ἴναχος ἀμφοτέρων πέλε μάρτυρος, ὁππότε κισσῷ <pb/> </l>
<l n="106">καὶ φονίῳ νάρθηκι Μυκηνίδες ἤρισαν αἰχμαὶ </l>
<l n="107">χαλκοβαρεῖς, Σατύρων δὲ φιλεύιον ἄρεα φεύγων </l>
<l n="108">θυρσοφόρῳ Βρομίῳ δρεπανηφόρος εἴκαθε Περσεύς, </l>
<l n="109">καὶ δόρυ θοῦρον ἔπεμπε μαχήμονος ἀντὶ Λυαίου </l>
<l n="110">οὐτιδανὴν ἀσίδηρον ἀκοντίζων Ἀριάδνην· </l>
<l n="111">οὐκ ἄγαμαι Περσῆα μίαν κτείναντα γυναῖκα, </l>
<l n="112">εἵμασι νυμφιδίοισιν ἔτι πνείουσαν ἐρώτων. </l>
<l n="113" rend="indent(1)">εἰ δὲ Διὸς χρυσέων μεγαλίζεται εἵνεκα λέκτρων, </l>
<l n="114">οὐ Δανάην ἐκόμισσεν ἐς οὐρανὸν ὑέτιος Ζεύς, </l>
<l n="115">κυδαίνων γαμίης φιλοπάρθενον ὄμβρον ἐέρσης </l>
<l n="116">βαιῆς κλεψιγάμου· Σεμέλη δ' ἐπέβαινεν Ὀλύμπου </l>
<l n="117">σὺν Διί, σὺν μακάρεσσι μιῆς ψαύουσα τραπέζης, </l>
<l n="118">υἱέι βοτρυόεντι παρεζομένη Διονύσῳ· </l>
<l n="119">οὐ Δανάη λάχεν οἶκον Ὀλύμπιον, ὑγροπόρου δὲ </l>
<l n="120">λάρνακος ἔνδον ἐοῦσα Διὸς ναυτίλλετο νύμφη, </l>
<l n="121">μεμφομένη ζυγίων ἀπατήλιον ὄμβρον ἐρώτων, </l>
<l n="122">ἄστατον ὄλβον ἔχοντα μινυνθαδίου νιφετοῖο. </l>
<l n="123" rend="indent(1)">οἶδα μὲν Ἀνδρομέδην, ὅτι φαίνεται ἐντὸς Ὀλύμπου, </l>
<l n="124">ἀλλὰ πάλιν μογέει καὶ ἐν αἰθέρι· καὶ τάχα δειλὴ </l>
<l n="125">πολλάκι τοῖον ἔλεξεν ἔπος νεμεσήμονι φωνῇ· </l>
<l n="126" rend="indent(1)">„τί πλέον, εἴ με κόμισσας ἐς αἰθέρα, νυμφίε Περσεῦ; </l>
<l n="127">καλὸν ἐμοὶ πόρες ἕδνον Ὀλύμπιον· ἀστερόεν γὰρ </l>
<l n="128">Κῆτος ἔτι κλονέει με καὶ ἐνθάδε, καὶ νέον ἄλλον </l>
<l n="129">ἀντίτυπον προτέροιο μετὰ χθόνα καὶ φόβον ἅλμης </l>
<l n="130">εἰσέτι δεσμὸν ἔχω καὶ ἐν ἄστρασιν· οὐ σέθεν ἅρπη <pb/> </l>
<l n="131">οὐρανίη με σάωσε· μάτην δέ μοι ἐντὸς Ὀλύμπου </l>
<l n="132">μείλιχον ἀστραίης ἀμαρύσσεται ὄμμα Μεδούσης· </l>
<l n="133">Κῆτος ἔτι κλονέει με, καὶ οὐ πτερὰ κοῦφα τιταίνεις. </l>
<l n="134">μήτηρ ἀχνυμένη με βιάζεται, ὅττι καὶ αὐτὴ </l>
<l n="135">δειλὴ Κασσιέπεια δι' αἰθέρος εἰς ἅλα δύνει </l>
<l n="136">Νηρεΐδας τρομέουσα, καὶ ὀλβίζει δρόμον Ἄρκτου </l>
<l n="137">ἄβροχον Ὠκεανοῖο καὶ οὐ ψαύοντα θαλάσσης· </l>
<l n="138">καὶ φόβον Ἀνδρομέδης ὁρόων καὶ Κῆτος Ὀλύμπου </l>
<l n="139">γηραλέος μετὰ γαῖαν ὀδύρεται ἐνθάδε Κηφεύς.“ </l>
<l n="140" rend="indent(1)">τοῖον ἔπος βαρύδεσμος ἀνίαχε πολλάκι νύμφη, </l>
<l n="141">Περσέα κικλήσκουσα, καὶ οὐ χραίσμησεν ἀκοίτης. </l>
<l n="142">εἰ δὲ καὶ Ἀνδρομέδης ἐπαγάλλεται ἄστρασι Περσεύς, </l>
<l n="143">δόχμιον ὄμμα τίταινε δι' αἰθέρος, ἧχι φαείνει </l>
<l n="144">αἰγλήεις Ὀφιοῦχος Ὄφιν δινωτὸν ἀείρων, </l>
<l n="145">καὶ Στέφανον περίκυκλον ἐσαθρήσεις Ἀριάδνης </l>
<l n="146">σύνδρομον Ἠελίοιο, συναντέλλοντα Σελήνῃ, </l>
<l n="147">ἵμερον ἀγγέλλοντα φιλοστεφάνου Διονύσου. </l>
<l n="148" rend="indent(1)">οἶδα μόθον Μίνωος, ὃν ὥπλισε θῆλυς Ἐνυὼ </l>
<l n="149">κεστὸν ἐλαφρίζουσα καὶ οὐ τελαμῶνα βοείης, </l>
<l n="150">ὁππότε Κύπρις ἔην κορυθαιόλος, ὁππότε Πειθὼ </l>
<l n="151">χάλκεον ἔγχος ἔπαλλε καὶ ἔπλετο Παλλὰς Ἀθήνη, </l>
<l n="152">μαρναμένῳ Μίνωι συνέμπορος, ἐν δὲ κυδοιμοῖς </l>
<l n="153">ἀπτολέμων τόξευε γαμοστόλος ἐσμὸς Ἐρώτων, </l>
<l n="154">καὶ Πόθος ἱμερόεις πτολιπόρθιος, ἡνίκα λαῷ <pb/> </l>
<l n="155">Νισαίῳ Μεγαρῆι Κυδωνιὰς ἔβρεμε σάλπιγξ, </l>
<l n="156">εὖτε Φόβον καὶ Δεῖμον ἰδὼν συνάεθλον Ἐρώτων </l>
<l n="157">ἴχνεσιν αἰδομένοισιν ἐχάζετο χάλκεος Ἄρης, </l>
<l n="158">ἀσπίδα κουφίζουσαν ὀπιπεύων Ἀφροδίτην </l>
<l n="159">καὶ Πόθον αἰχμάζοντα, καὶ εὐθώρηκι μαχητῇ </l>
<l n="160">ἁβροχίτων ἐτέλεσσεν Ἔρως καλλίτριχα νίκην· </l>
<l n="161">Σκύλλα γὰρ ὑπνώοντος ἀκερσικόμοιο τοκῆος </l>
<l n="162">ἥλικα πορφυρέης ἀπεκείρατο βότρυν ἐθείρης, </l>
<l n="163">καὶ πόλιν ἔπραθε πᾶσαν ἕνα τμητῆρι σιδήρῳ </l>
<l n="164">βόστρυχον ἀμήσασα πολισσούχοιο καρήνου. </l>
<l n="165">Μίνως μὲν πτολίπορθος ἑῷ ποτε κάλλεϊ γυμνῷ </l>
<l n="166">ὑσμίνης τέλος εὗρε, καὶ οὐ νίκησε σιδήρῳ, </l>
<l n="167">ἀλλὰ πόθῳ καὶ ἔρωτι· κορυσσομένου δὲ Λυαίου </l>
<l n="168">οὐ Πόθος ἐπρήυνεν ἀκοντοφόρων μόθον Ἰνδῶν, </l>
<l n="169">οὐ Παφίη κεκόρυστο συναιχμάζουσα Λυαίῳ, </l>
<l n="170">κάλλεϊ νικήσασα μόθου τέλος, οὐ μία κούρη </l>
<l n="171">οἰστρομανὴς χραίσμησεν ἐρασσαμένη Διονύσου, </l>
<l n="172">οὐ δόλος ἱμερόεις, οὐ βόστρυχα Δηριαδῆος, </l>
<l n="173">ἀλλὰ πολυσπερέων ποταμῶν ἑτερότροπος Ἰνδὸς </l>
<l n="174">νίκης εὖχος ἔχων παλιναυξέος. —εἰ δὲ γεραίρεις <pb/> </l>
<l n="175">Ἴναχον Ἡρακλῆος, ὅλον πόνον αὐτὸς ἐλέγξω. </l>
<l n="176" rend="indent(1)">οἶδα μέν, ὅττι λέοντι βραχίονα λοξὸν ἑλίξας </l>
<l n="177">εὐπαλάμῳ πήχυνε περίπλοκον αὐχένα δεσμῷ, </l>
<l n="178">πότμον ἄγων ἀσίδηρον, ὅπῃ ζωαρκέι λαιμῷ </l>
<l n="179">ἔμπνοος ἀσφαράγοιο μέσος πορθμεύεται ἀήρ· </l>
<l n="180">οὐκ ἄγαμαι καὶ τοῦτο· παρ' εὐπετάλῳ ποτὲ λόχμῃ </l>
<l n="181">χερσὶ λεοντοφόνοισιν ἀριστεύουσα Κυρήνη </l>
<l n="182">παρθένος ἔργον ἔτευξεν ὁμοίιον, ὅττι καὶ αὐτὴ </l>
<l n="183">ἄρσενα θῆρα δάμασσεν ἀκαμπέι θήλεϊ δεσμῷ· </l>
<l n="184">ἀρτιθαλὴς δ' ἔτι κοῦρος ἐν οὔρεσι Βάκχος ἀθύρων </l>
<l n="185">χειρὶ μιῇ λασίου δεδραγμένος ἀνθερεῶνος </l>
<l n="186">φοίνιον εἷλκε λέοντα, καὶ ὤρεγε μητέρι Ῥείῃ </l>
<l n="187">αὐχενίου πλοκάμοιο κεχηνότα θῆρα πιέζων· </l>
<l n="188">εἷλκεν ἔτι ζώοντα, περισφίγξας δὲ λεπάδνῳ </l>
<l n="189">θῆρα κυβερνητῆρι διεσφήκωσε χαλινῷ </l>
<l n="190">ζεύξας δοῦλα γένεια, καὶ ἥμενος ὑψόθι δίφρου </l>
<l n="191">ἄγρια ταρβαλέων ἐπεμάστιε νῶτα λεόντων. </l>
<l n="192">πορδαλίων δὲ γένεθλα καὶ ὠμοβόρων γένος ἄρκτων </l>
<l n="193">νηπιάχοις παλάμῃσιν ἐδουλώθη Διονύσου. </l>
<l n="194" rend="indent(1)">οἶδα καὶ Ἀρκάδα κάπρον ὀρίδρομον· ἀλλὰ Λυαίῳ </l>
<l n="195">παίγνια κουρίζοντι σύες καὶ φῦλα λεόντων. </l>
<l n="196" rend="indent(1)">τί πλέον Ἡρακλέης θρασὺς ἤνυσεν, εἴ τινα πηγὴν <pb/> </l>
<l n="197">πολλὰ καμὼν ὀλίγην ὀφιώδεα λύσατο Λέρνην, </l>
<l n="198">τέμνων αὐτοτέλεστα θαλύσια φωλάδος ὕδρης </l>
<l n="199">φυταλιὴν πολύδειρον ἀνασταχύοντα δρακόντων; </l>
<l n="200">αἴθε δὲ μοῦνος ἔπεφνε, καὶ οὐκ ἐκάλεσσε μογήσας </l>
<l n="201">ἀρτιφύτων Ἰόλαον ἀλοιητῆρα καρήνων, </l>
<l n="202">δαλὸν ἀερτάζοντα σελασφόρον, εἰσόκεν ἄμφω </l>
<l n="203">θῆλυν ὄφιν πρήνιξαν. ἐγὼ δ' οὐκ οἶδα γεραίρειν </l>
<l n="204">οὐτιδανῇ δύο φῶτας ἐριδμαίνοντας ἐχίδνῃ· </l>
<l n="205">εἷς πόνος ἀμφοτέροισι μερίζετο· θυρσοφόρος δὲ </l>
<l n="206">μοῦνος ἀποτμήξας ὀφιώδεας υἷας ἀρούρης </l>
<l n="207">Εὔιος ἔχραε πᾶσι, Διὸς πρόμος, ὧν ὑπὲρ ὤμων </l>
<l n="208">ἀμφιλαφεῖς ἑκάτερθεν ἀμοιβάδες ἔρρεον ὕδραι, </l>
<l n="209">ὕδρης Ἰναχίης πολὺ μείζονες, ἀντὶ δὲ Λέρνης </l>
<l n="210">ἀσταθέες σύριζον ἐν αἰθέρι γείτονες ἄστρων. </l>
<l n="211">ἱλήκοις, Ἰόλαε· σὺ γὰρ δέμας ἔφλεγες ὕδρης, </l>
<l n="212">καὶ μόνος Ἡρακλέης, μόνος ἥρπασεν οὔνομα νίκης. </l>
<l n="213">οὐ Νεμέην ἐλάχειαν ἐμὸς πρόμος, οὔ τινα Λέρνην </l>
<l n="214">Βάκχος ἀνεζώγρησε, πολυσφαράγων ἀπὸ λαιμῶν </l>
<l n="215">θάμνον ἐχιδνήεντα ταμὼν παλιναυξέος ὕδρης, </l>
<l n="216">ἀλλὰ Νότον καὶ ταρσὰ Βορήια καὶ πτερὸν Εὔρου </l>
<l n="217">καὶ Ζέφυρον κήρυκα φέρων τετράζυγι νίκῃ <pb/> </l>
<l n="218">Ὠκεανόν, χθόνα, πόντον ἑῶν ἔπλησεν ἀέθλων. </l>
<l n="219">εἰ κλέος ἀνδρὶ φέρουσι δράκων, εἰ φωλάδες ὕδραι, </l>
<l n="220">Βάκχου στέμματα ταῦτα λεχώια, ταῦτα Λυαίου </l>
<l n="221">φρικτὰ δρακοντοκόμων ὀφιώδεα δεσμὰ κομάων, </l>
<l n="222">ἐξότε πατρὸς ἔλειπε τελεσσιγόνου πτύχα μηροῦ. </l>
<l n="223" rend="indent(1)">σιγήσω κεμάδος χρύσεον κέρας, ὅττι καλέσσω </l>
<l n="224">τηλίκον Ἡρακλῆα μιῆς ἐλάφοιο φονῆα· </l>
<l n="225">μὴ τρομερῆς ἐλάφου μιμνήσκεο· νεβροφόνῳ γὰρ </l>
<l n="226">θυιάδι βαιὸν ἄθυρμα πέλει κεμαδοσσόος ἄγρη. </l>
<l n="227" rend="indent(1)">Κνώσσιον Ἡρακλῆος ἔα πόνον· οἰστρομανῆ γὰρ </l>
<l n="228">οὐκ ἄγαμαί τινα ταῦρον, ὃν ἤλασεν, ὅττι τινάσσων </l>
<l n="229">τοσσατίην κορύνην ὀλίγην ἔτμηξε κεραίην· </l>
<l n="230">πολλάκι τοῦτο τέλεσσε γυνὴ μία, πολλάκι Βάκχη </l>
<l n="231">ἄσπετον εὐκεράων ἀγέλην δαιτρεύσατο ταύρων, </l>
<l n="232">οὐτιδανὴ θεράπαινα βοοκραίρου Διονύσου· </l>
<l n="234">πολλάκις, εἰ κεράεσσιν ἐμάρνατο μαινόμενος βοῦς, </l>
<l n="233">θηγαλέην ἐπίκυρτον ἀνειρύσσασα κεραίην </l>
<l n="235">εἰς γόνυ ταῦρον ἔκαμψεν, ἀκοντιστῆρα λεόντων. </l>
<l n="236" rend="indent(1)">κάλλιπε καὶ τριλόφοιο καρήατα Γηρυονῆος· </l>
<l n="237">καὶ γὰρ ἐμὸς Διόνυσος ἑῷ ταμεσίχροϊ κισσῷ <pb/> </l>
<l n="238">Ἄλπον ἀπηλοίησε, θεημάχον υἱὸν ἀρούρης, </l>
<l n="239">Ἄλπον ἐχιδναίοις ἑκατὸν κομόωντα καρήνοις, </l>
<l n="240">Ἠελίου ψαύοντα καὶ αὐερύοντα Σελήνην, </l>
<l n="241">ἀστραίην πλοκάμοισι περιθλίβοντα χορείην. </l>
<l n="242" rend="indent(1)">ἆθλα μὲν Ἡρακλῆος, ὃν ἤροσεν ἀθάνατος Ζεὺς </l>
<l n="243">Ἀλκμήνης τρισέληνον ἔχων παιδοσπόρον εὐνήν, </l>
<l n="244">οὐτιδανὸς πόνος ἦεν ὀρίτροφος· ἔργα δὲ Βάκχου </l>
<l n="245">ἠὲ Γίγας πολύπηχυς ἢ ὑψιλόφων πρόμος Ἰνδῶν, </l>
<l n="246">οὐ κεμάς, οὐ βοέης ἀγέλης στίχες, οὐ λάσιος σῦς, </l>
<l n="247">οὐδὲ κύων, ἢ ταῦρος, ἢ αὐτόπρεμνος ὀπώρη </l>
<l n="248">χρυσοφαής, ἢ κόπρος, ἢ ἄστατος ὄρνις ἀλήτης </l>
<l n="249">οὐτιδανὴν ἀσίδηρον ἔχων πτερόεσσαν ἀκωκήν, </l>
<l n="250">ἢ γένυς ἱππείη ξεινοκτόνος, οὐ μία μίτρη </l>
<l n="251">Ἱππολύτης ἐλάχεια· Διωνύσοιο δὲ νίκη </l>
<l n="252">Δηριάδης ἀπέλεθρος ἢ εἰκοσίπηχυς Ὀρόντης. </l>
<l n="253" rend="indent(1)">παμφαὲς υἱὲ Μέλητος, Ἀχαιίδος ἄφθιτε κῆρυξ, </l>
<l n="254">ἱλήκοι σέο βίβλος ὁμόχρονος ἠριγενείῃ· </l>
<l n="255">Τρῳάδος ὑσμίνης οὐ μνήσομαι· οὐ γὰρ ἐίσκω </l>
<l n="256">Αἰακίδῃ Διόνυσον ἢ Ἕκτορι Δηριαδῆα. </l>
<l n="257">ὑμνήσειν μὲν ὄφελλε τόσον καὶ τοῖον ἀγῶνα </l>
<l n="258">Μοῦσα τεὴ καὶ Βάκχον ἀκοντιστῆρα Γιγάντων, </l>
<l n="259">ἄλλοις δ' ὑμνοπόλοισι πόνους Ἀχιλῆος ἐάσσαι, </l>
<l n="260">εἰ μὴ τοῦτο Θέτις γέρας ἥρπασεν. ἀλλὰ λιγαίνειν <pb/> </l>
<l n="261">πνεῦσον ἐμοὶ τεὸν ἄσθμα θεόσσυτον· ὑμετέρης γὰρ </l>
<l n="262">δεύομαι εὐεπίης, ὅτι τηλίκον ἄρεα μέλπων </l>
<l n="263">Ἰνδοφόνους ἱδρῶτας ἀμαλδύνω Διονύσου. </l>
<l n="264" rend="indent(1)">ἀλλὰ θεά με κόμιζε τὸ δεύτερον ἐς μόθον Ἰνδῶν, </l>
<l n="265">ἔμπνοον ἔγχος ἔχοντα καὶ ἀσπίδα πατρὸς Ὁμήρου, </l>
<l n="266">μαρνάμενον Μορρῆι καὶ ἄφρονι Δηριαδῆι </l>
<l n="267">σὺν Διὶ καὶ Βρομίῳ κεκορυθμένον· ἐν δὲ κυδοιμοῖς </l>
<l n="268">Βακχιάδος σύριγγος ἀγέστρατον ἦχον ἀκούσω </l>
<l n="269">καὶ κτύπον οὐ λήγοντα σοφῆς σάλπιγγος Ὁμήρου, </l>
<l n="270">ὄφρα κατακτείνω νοερῷ δορὶ λείψανον Ἰνδῶν. </l>
<l n="271" rend="indent(1)">ὣς ὁ μὲν Ἰνδῴοιο περὶ ῥάχιν εὔβοτον ὕλης </l>
<l n="272">ἕζετο Βάκχος ὅμιλος ἐρημάδος ἀστὸς ἐρίπνης, </l>
<l n="273">ἀμβολίῃ πολέμοιο· φόβῳ δ' ἐλελίζετο Γάγγης </l>
<l n="274">οἰκτείρων ἑὰ τέκνα· νεοφθιμένων δ' ἐπὶ πότμῳ </l>
<l n="275">πᾶσα πόλις δεδόνητο· φιλοθρήνων δὲ γυναικῶν </l>
<l n="276">πενθαλέοις πατάγοισιν ἐπεσμαράγησαν ἀγυιαί. </l>
<l n="277" rend="indent(1)">Δηριάδην δ' ἐλέλιζε φόβος καὶ θαῦμα καὶ αἰδώς· </l>
<l n="278">ἤδη γὰρ κλύε πάντα· τὸ δὲ πλέον ὄμματι λοξῷ </l>
<l n="279">ἄχνυτο παπταίνων, ὅτι θέσκελον εἶδος ἀμείψας </l>
<l n="280">οἴνῳ κυματόεντι μέλας κελάρυζεν Ὑδάσπης. </l>
<l n="281" rend="indent(1)">κεῖθι καὶ εὐρυγένειος ἑὸν πόδα νωθρὸν ἑλίσσων, </l>
<l n="282">καὶ πάρος ἀχλυόεσσαν ἔχων ἀλαωπὸν ὀμίχλην, <pb/> </l>
<l n="283">ξανθὴν λυσιπόνοιο μέθης ἔρραινεν ἐέρσην </l>
<l n="284">ὄμμασι κολλητοῖσιν· ἀρυομένου δὲ προσώπου </l>
<l n="285">οἰνωπὰς ῥαθάμιγγας ἀνωίχθησαν ὀπωπαί· </l>
<l n="286">τερπομένοις δὲ πόδεσσι γέρων ἐχόρευε λιγαίνων </l>
<l n="287">ἰκμάδα φοινίσσουσαν ἀλεξικάκου ποταμοῖο· </l>
<l n="288">χερσὶ δὲ γηραλέῃσι ῥόον νεφεληδὸν ἀφύσσων </l>
<l n="289">πορφυρέης ἔπλησε μέθης εὐώδεας ἀσκούς, </l>
<l n="290">καὶ Διὶ βωμὸν ἀνῆψε καὶ οἰνοχύτῳ Διονύσῳ, </l>
<l n="291">ἀθρήσας Φαέθοντος ἀήθεος ὄψιμον αἴγλην. </l>
<l n="292">καὶ κύνας οἰνωθέντας ἐπ' ᾐόνι κοῦρος ἐάσσας </l>
<l n="293">λαρὸν ὕδωρ λάπτοντας ἐρευθομένου ποταμοῖο </l>
<l n="294">θηρητὴρ ὁμόφοιτος ὀρειάδος Ἰοχεαίρης </l>
<l n="295">εἰς πόλιν ἴχνος ἔκαμψεν, ἀπειθέι Δηριαδῆι </l>
<l n="296">ἀγγέλλων γλυκὺ χεῦμα μεθυσφαλέος ποταμοῖο. </l>
<l n="297">ἤδη δ' ἀμπελόεσσα δι' ἄστεος ἔτρεχεν ὀδμὴ </l>
<l n="298">καὶ λιγυροῖς ἀνέμοισιν ὅλας ἐμέθυσσεν ἀγυιάς, </l>
<l n="299">νίκην Ἰνδοφόνοιο προθεσπίζουσα Λυαίου. </l>
<l n="300" rend="indent(1)">πύργοις δ' ἠλιβάτοισιν ἐναυλίζοντο πολῖται </l>
<l n="301">δειδιότες, καὶ τεῖχος ἐμιτρώσαντο βοείαις </l>
<l n="302">ἄστεος ὑψιλόφοιο φυλάκτορες. ἐν δὲ κολώναις </l>
<l n="303">ἀσχαλόων Διόνυσος ἐμέμφετο πολλάκις Ἥρῃ, </l>
<l n="304">ὅττι πάλιν φθονέουσα μάχην ἀνεσείρασεν Ἰνδῶν, </l>
<l n="305">νίκης δ' ἐλπίδα πᾶσαν ἀνερρίπιζον ἀῆται. </l>
<l n="306">παπταίνων δὲ λέοντας ἀεργηλῇ παρὰ φάτνῃ <pb/> </l>
<l n="307">πλησαμένης δέκα κύκλα παλιννόστοιο Σελήνης </l>
<l n="308">μετρήσας ἀμόθοιο τριηκοσίης δρόμον Ἠοῦς </l>
<l n="309">οἷα λέων βρυχᾶτο καὶ ἔστενεν ἔνδοθι λόχμης </l>
<l n="310">ὄμμασιν ἀκλαύτοισι· κατηφιόωντι δὲ Βάκχῳ </l>
<l n="311">ἑλκεχίτων Σκυθικοῖο δι' οὔρεος ἄσπορος Ἄττις </l>
<l n="312">ἵκετο μαστίζων μετανάστιον ἅρμα λεόντων, </l>
<l n="313">Ῥείης θεσπεσίης ταχὺς ἄγγελος, ὅς ποτε χαλκῷ </l>
<l n="314">φοινίξας γονόεντα τελεσσιγάμου στάχυν ἥβης </l>
<l n="315">ῥῖψεν ἀνυμφεύτων φιλοτήσιον ὄγμον ἀρότρων, </l>
<l n="316">ἄρσενος ἀμητοῖο θαλύσιον, αἱμαλέῃ δὲ </l>
<l n="317">παιδογόνῳ ῥαθάμιγγι περιρραίνων πτύχα μηροῦ </l>
<l n="318">θερμὸν ἀλοιητῆρι δέμας θήλυνε σιδήρῳ· </l>
<l n="319">ὃς τότε διφρεύων Κυβεληίδος ἅρμα θεαίνης </l>
<l n="320">ἄγγελος ἀσχαλόωντι παρήγορος ἦλθε Λυαίῳ· </l>
<l n="321">καί μιν ἰδὼν Διόνυσος ἀνέδραμε, μὴ σχεδὸν ἔλθῃ </l>
<l n="322">Ῥείην πανδαμάτειραν ἄγων ἐπὶ φύλοπιν Ἰνδῶν. </l>
<l n="323">στήσας δ' ἄγριον ἅρμα, δι' ἄντυγος ἡνία τείνας, </l>
<l n="324">καὶ ῥοδέης ἀχάρακτα γενειάδος ἄκρα φαείνων </l>
<l n="325">Βάκχῳ μῦθον ἔλεξε, χέων ὀξεῖαν ἰωήν· </l>
<l n="326" rend="indent(1)">„ἀμπελόεις Διόνυσε, Διὸς τέκος, ἔγγονε Ῥείης, </l>
<l n="327">εἰπέ μοι εἰρομένῳ, πότε νόστιμος εἰς χθόνα Λυδῶν </l>
<l n="328">ἵξεαι οὐλοκάρηνον ἀιστώσας γένος Ἰνδῶν; </l>
<l n="329">οὔ πω ληιδίας κυανόχροας ἔδρακε Ῥείη, </l>
<l n="330">οὔ πω σοὶ μετὰ δῆριν ὀρεσσαύλῳ παρὰ φάτνῃ <pb/> </l>
<l n="331">Μυγδονίων ἔσμηξε τεῶν ἱδρῶτα λεόντων </l>
<l n="332">Πακτωλοῦ παρὰ χεῦμα ῥυηφενές· ἀλλὰ κυδοιμοῦ </l>
<l n="333">ἄψοφον ἀενάων ἐτέων στροφάλιγγα κυλίνδεις· </l>
<l n="334">οὔ πω θηροκόμῳ θεομήτορι σύμβολα νίκης </l>
<l n="335">Ἰνδῴων ἐκόμισσας ἑώια φῦλα λεόντων. </l>
<l n="336">ἀλλὰ παρ' Ἡφαίστοιο καὶ ἀθανάτης σέο Ῥείης </l>
<l n="337">δέχνυσο τεύχεα ταῦτα, τά περ κάμε Λήμνιος ἄκμων, </l>
<l n="338">σὺν χθονὶ πόντον ἔχοντα καὶ αἰθέρα καὶ χορὸν ἄστρων.“ </l>
<l n="339" rend="indent(1)">οὔ πω μῦθος ἔληγε, καὶ ἴαχε Βάκχος ἀγήνωρ· </l>
<l n="340" rend="indent(1)">„σχέτλιοί εἰσι θεοί, ζηλήμονες· ἐν πολέμοις μὲν </l>
<l n="341">εἰς μίαν ἠριγένειαν ἀιστῶσαι πόλιν Ἰνδῶν </l>
<l n="342">ἔγχεϊ κισσήεντι δυνήσομαι· ἀλλά με νίκης </l>
<l n="343">μητρυιῆς ἀέκοντα παραπλάζει φθόνος Ἥρης. </l>
<l n="344">ἀμφαδὰ Δηριάδῃ πρόμος ἵσταται ἄγριος Ἄρης </l>
<l n="345">μαρνάμενος Σατύροισιν· ἐγὼ δέ ἑ πολλάκι θύρσῳ </l>
<l n="346">οὐτῆσαι μενέαινον· ἀπειλήσας δὲ Κρονίων </l>
<l n="347">βρονταίοις πατάγοισιν ἐμὴν ἀνεσείρασεν ὁρμήν. </l>
<l n="348">ἀλλὰ βαρυσμαράγων νεφέων κτύπον οὐράνιος Ζεὺς </l>
<l n="349">σήμερον εὐνήσειε, καὶ αὔριον Ἄρεα δήσω, </l>
<l n="350">εἰσόκεν εὐπήληκα διατμήξω στάχυν Ἰνδῶν.“ </l>
<l n="351" rend="indent(1)">ὣς φάμενον Διόνυσον ἀμείβετο Λύδιος Ἄττις· </l>
<l n="352" rend="indent(1)">„Αἰθέρος ἀστερόεσσαν ἀνούτατον ἀσπίδα πάλλων, </l>
<l n="353">ὦ φίλος, οὐ τρομέεις χόλον Ἄρεος, οὐ φθόνον Ἥρης, <pb/> </l>
<l n="354">οὐ μακάρων στίχα πᾶσαν, ἔχων παμμήτορα Ῥείην, </l>
<l n="355">οὐ στρατὸν ἀγκυλότοξον, ὅπως μὴ δούρατα πέμπων </l>
<l n="356">Ἠέλιον πλήξειεν ἢ οὐτήσειε Σελήνην. </l>
<l n="357">τίς ξίφος Ὠρίωνος ἀμαλδύνειε μαχαίρῃ, </l>
<l n="358">ἢ χθονίοις βελέεσσιν ὀιστεύσειε Βοώτην; </l>
<l n="359">ἀλλ' ἐρέεις γενέτην κεραελκέα Δηριαδῆος· </l>
<l n="360">Ὠκεανὸν φορέοντι τί σοι ῥέξειεν Ὑδάσπης; </l>
<l n="361">θαρσήεις πολέμιζε τὸ δεύτερον, ὅττι κυδοιμοῦ </l>
<l n="362">νίκην ὀψιτέλεστον ἐμὴ μαντεύσατο Ῥείη· </l>
<l n="363">οὐ γὰρ πρὶν πολέμου τέλος ἔσσεται, εἰσόκε χάρμης </l>
<l n="364">ἕκτον ἀναπλήσωσιν ἔτος τετράζυγες Ὧραι· </l>
<l n="365">οὕτω γὰρ Διὸς ὄμμα καὶ ἀτρέπτου λίνα Μοίρης </l>
<l n="366">νεύμασιν Ἡραίοισιν ἐπέτρεπον· ἐσσομένῳ δὲ </l>
<l n="367">ἑβδομάτῳ λυκάβαντι διαρραίσεις πόλιν Ἰνδῶν.“ </l>
<l n="368" rend="indent(1)">ὣς εἰπὼν Βρομίῳ πόρεν ἀσπίδα· καὶ φρένα τέρπων </l>
<l n="369">οἴνου λυσιπόνοιο φιλακρήτοισι κυπέλλοις </l>
<l n="370">εἰλαπίνης ἔψαυσεν· ἀρεσσάμενος δὲ τραπέζῃ </l>
<l n="371">θυμὸν ἑὸν παλίνορσος ἐμάστιε νῶτα λεόντων, </l>
<l n="372">νόστιμον εἰς Φρυγίην ὀρεσίδρομον ἅρμα νομεύων. </l>
<l n="373">Καυκασίων δ' ἤλαυνε παρὰ πρηῶνας ἐναύλων, </l>
<l n="374">Ἀσσυρίων δὲ κάρηνα καὶ οὔρεα δύσβατα Βάκτρων </l>
<l n="375">καὶ σκοπιὰς Λιβάνοιο παρήλυθε καὶ ῥία Ταύρου, </l>
<l n="376">εἰσόκε Μαιονίης ἐπέβη χθονός· αὐτοπαγῆ δὲ </l>
<l n="377">Ῥείης ὀβριμόπαιδος ἐδύσατο θέσκελον αὐλήν· <pb/> </l>
<l n="378">ὠμοβόρους δὲ λέοντας ἀπεσφήκωσε λεπάδνων, </l>
<l n="379">φάτνης τ' ἐγγὺς ἔδησε καὶ ἀμβροσίην πόρε φορβήν. </l>
<l n="380" rend="indent(1)">αὐτὰρ ὁ μητρῴην δεδαημένος ἔνθεον ὀμφὴν </l>
<l n="381">θυρσομανὴς Διόνυσος ὀρειάσι μίσγετο Βάκχαις, </l>
<l n="382">καλλείψας ἀνέμοισι κατηφέος ὄγκον ἀνίης, </l>
<l n="383">χειρὶ σάκος δονέων πολυδαίδαλον, ὅπλον Ὀλύμπου, </l>
<l n="384">Ἡφαίστου σοφὸν ἔργον. ἀολλίζοντο δὲ λαοί, </l>
<l n="385">ποικίλα παπταίνοντες Ὀλύμπια θαύματα τέχνης, </l>
<l n="386">θαύματα μαρμαίροντα, τά περ κάμεν οὐρανίη χεὶρ </l>
<l n="387">ἀσπίδα δαιδάλλουσα πολύχροον, ἧς ἐνὶ μέσσῳ </l>
<l n="388">ἐν μὲν γαῖαν ἔτευξε περίδρομον, ἀμφὶ δὲ γαίῃ </l>
<l n="389">οὐρανὸν ἐσφαίρωσε χορῷ κεχαραγμένον ἄστρων, </l>
<l n="390">καὶ χθονὶ πόντον ἔτευξεν ὁμόζυγον· αἰθέριον δὲ </l>
<l n="391">χρυσῷ μὲν φλογέων ἐποχημένον ἄντυγι δίφρων </l>
<l n="392">Ἠέλιον ποίκιλλεν, ἀπ' ἀργυρέου δὲ μετάλλου </l>
<l n="393">λευκαίνων τροχόεσσαν ὅλην κύκλωσε Σελήνην· </l>
<l n="394">ἐν δέ τε τείρεα πάντα, τά περ πολυφεγγέι κόσμῳ </l>
<l n="395">μιτρώσας στεφανηδὸν ἕλιξ ποικίλλεται αἰθὴρ </l>
<l n="396">ἑπτὰ περὶ ζώνῃσι, καὶ ἀξονίῳ παρὰ κύκλῳ </l>
<l n="397">ἄβροχον οὐρανίης διδυμάονα ῥυθμὸν Ἁμάξης· </l>
<l n="398">ἄμφω γὰρ παρὰ νύσσαν ὑπέρτερον Ὠκεανοῖο <pb/> </l>
<l n="399">ἀλλήλων στιχόωσιν ἐπ' ἰξύι, καὶ τόσον αἰεὶ </l>
<l n="400">νειόθι δυομένης κεφαλὴ κατακάμπτεται Ἄρκτου, </l>
<l n="401">ὅσσον ἀνερχομένης ἑτέρης ἀνατείνεται αὐχήν· </l>
<l n="402">διχθαδίης δὲ Δράκοντα μέσον ποίκιλλεν Ἁμάξης, </l>
<l n="403">ὃς σχεδὸν ἀμφοτέρων μεμερισμένα γυῖα συνάπτων </l>
<l n="404">γαστέρος οὐρανίης ἑλικώδεϊ κάμπτεται ὁλκῷ, </l>
<l n="405">ἂψ ἀνασειράζων δέμας αἰόλον, οἷά τε λοξοῦ </l>
<l n="406">Μαιάνδρου κελάδοντος ἕλιξ ῥόος, ὃς διὰ γαίης </l>
<l n="407">δοχμώσας ἐπίκυρτον ὕδωρ σπειρηδὸν ὁδεύει· </l>
<l n="408">εἰς κεφαλὴν δ' Ἑλίκης ἀντώπιον ὄμμα τιταίνων ... </l>
<l n="409">ἀστραίαις φολίδεσσι δέμας μιτρούμενος Ἄρκτων, </l>
<l n="410">τείρεσιν ἀμφίζωστος· ἐπὶ γλώσσῃ δέ οἱ ἄκρῃ </l>
<l n="411">φέγγος ἀποπτύων προτενὴς ἀμαρύσσεται ἀστήρ, </l>
<l n="412">πέμπων πουλυόδοντα μέσην φλόγα χείλεσι γείτων. </l>
<l n="413" rend="indent(1)">τοῖα μὲν εἰς μέσα νῶτα σοφὸς τεχνήσατο χαλκεὺς </l>
<l n="414">ἀσπίδος εὐτύκτοιο· χαριζόμενος δὲ Λυαίῳ </l>
<l n="415">τεῦξε λυροδμήτοιο βοόκτιτα τείχεα Θήβης, </l>
<l n="416">ἑπταπόρων στοιχηδὸν ἀμοιβαίων πυλεώνων </l>
<l n="417">κτιζομένων· καὶ Ζῆθος ἔην περὶ πατρίδι κάμνων, </l>
<l n="418">θλιβομένῃ πετραῖον ἐπωμίδι φόρτον ἀείρων· </l>
<l n="419">Ἀμφίων δ' ἐλίγαινε λυροκτύπος· ἀμφὶ δὲ μολπῇ </l>
<l n="420">εἰς δρόμον αὐτοκύλιστον ἕλιξ ἐχόρευε κολώνη, </l>
<l n="421">οἷά τε θελγομένη καὶ ἐν ἀσπίδι· καὶ τάχα φαίης ... <pb/> </l>
<l n="422">ποιητήν περ ἐοῦσαν, ὅτι σκιρτήματι παίζων </l>
<l n="423">κοῦφος ἀκινήτης ἐλελίζετο παλμὸς ἐρίπνης· </l>
<l n="424">σιγαλέῃ δὲ λύρῃ μεμελημένον ἄνδρα δοκεύων, </l>
<l n="425">κραιπνὸν ἀνακρούοντα μέλος ψευδήμονι πέτρῃ, </l>
<l n="426">ἄγχι μολεῖν ἔσπευδες, ὅπως τεὸν οὖας ἐρείσας </l>
<l n="427">πυργοδόμῳ φόρμιγγι καὶ ὑμετέρην φρένα τέρψῃς, </l>
<l n="428">μολπῆς ἑπτατόνοιο λιθοσσόον ἦχον ἀκούων. </l>
<l n="429" rend="indent(1)">καὶ σάκος εὐδίνητον, ὅπῃ χορὸς αἰόλος ἄστρων, </l>
<l n="430">δαίδαλον ἅρμενον εἶχεν, ἐπεὶ Διὸς ἔνδοθεν αὐλῆς </l>
<l n="431">Τρώιος οἰνοχόος ζαθέῃ ποικίλλετο τέχνῃ </l>
<l n="432">αἰετὸν εὐποίητον ἔχων πτερόεντα φορῆα, </l>
<l n="433">οἷα καὶ ἐν γραφίδεσσι κατάσχετος ἅρπαγι ταρσῷ· </l>
<l n="434">ταρβαλέος δ' ἤικτο δι' αἰθέρος ἱπτάμενος Ζεύς, </l>
<l n="435">ἀδρύπτοις ὀνύχεσσι τεθηπότα κοῦρον ἀείρων, </l>
<l n="436">ἠρέμα κινυμένων πτερύγων πεφιδημένος ὁρμῆς, </l>
<l n="437">μὴ φονίοις ῥοθίοισι κατακρύπτοιτο θαλάσσης </l>
<l n="438">ἠερόθεν προκάρηνος ὀλισθήσας Γανυμήδης· </l>
<l n="439">Μοίρας δ' ἔτρεμε μᾶλλον, ὅπως μὴ πρῶτον ὀπάσσας </l>
<l n="440">ἡβητὴρ ἐρόεις ἑὸν οὔνομα γείτονι πόντῳ <pb/> </l>
<l n="441">ὄψιμον ἁρπάξειε γέρας πεφυλαγμένον Ἕλλῃ· </l>
<l n="442">οὐρανίης δ' ἤσκητο θεῶν παρὰ δαῖτα τραπέζης </l>
<l n="443">κοῦρος ἀφυσσομένῳ πανομοίιος· αὐτοχύτου δὲ </l>
<l n="444">νεκταρέης κρητῆρα βεβυσμένον εἶχεν ἐέρσης, </l>
<l n="445">καὶ Διὶ δαινυμένῳ δέπας ὤρεγεν· ἕζετο δ' Ἥρη </l>
<l n="446">οἷα χολωομένη καὶ ἐν ἀσπίδι, μάρτυρι μορφῇ </l>
<l n="447">ψυχῆς ζῆλον ἔχουσα, παρεζομένῃ δὲ θεαίνῃ </l>
<l n="448">Παλλάδι δείκνυε κοῦρον, ὅτι γλυκὺ νέκταρ Ὀλύμπου </l>
<l n="449">βουκόλος ἀστερόφοιτος ἐῳνοχόει Γανυμήδης </l>
<l n="450">πάλλων χειρὶ κύπελλα, τά περ λάχε παρθένος Ἥβη. </l>
<l n="451" rend="indent(1)">Μαιονίην δ' ἤσκησεν, ἐπεὶ τροφὸς ἔπλετο Βάκχου, </l>
<l n="452">καὶ Μορίην καὶ στικτὸν ὄφιν καὶ θέσπιδα ποίην, </l>
<l n="453">καὶ χθονὸς ἄπλετον υἷα δρακοντοφόνον Δαμασῆνα, </l>
<l n="454">καὶ Τύλον ἰοβόλῳ κεχαραγμένον ὀξέι πότμῳ </l>
<l n="455">Μαιονίης ναέτην μινυώριον, ὅς ποτε βαίνων </l>
<l n="456">Μυγδονίου ποταμοῖο παρ' ὀφρύσι γείτονος Ἕρμου </l>
<l n="457">ἥψατο χειρὶ δράκοντος· ὁ δὲ πλατὺν αὐχένα τείνας, </l>
<l n="458">ὑψώσας δὲ κάρηνον ἀφειδέι χάσματι λαιμοῦ </l>
<l n="459">ἀντίον ἀνδρὸς ὄρουσε, καὶ ἰσχία φωτὸς ἱμάσσων </l>
<l n="460">ὁλκαίην ἐλέλιζε θυελλήεσσαν † ὁμίχλην </l>
<l n="461">καὶ βροτέῳ στεφανηδὸν ἐπὶ χροῒ νῶτα συνάπτων, </l>
<l n="462">ἁλλόμενος περὶ κύκλα νεότριχος ἀνθερεῶνος, <pb/> </l>
<l n="463">ὄγμῳ πουλυόδοντι παρηίδος ἄκρα χαράξας </l>
<l n="464">ἰοβόλοις γενύεσσιν ἀπέπτυεν ἰκμάδα Μοίρης, </l>
<l n="465">καί οἱ ἐπιθρῴσκοντι βαρυνομένων ὑπὲρ ὤμων </l>
<l n="466">οὐραίαις ἑλίκεσσιν ἐμιτρώθη μέσος αὐχήν, </l>
<l n="467">Ἄιδος ὅρμον ἔχων ὀφιώδεα, γείτονα μοίρης. </l>
<l n="468">καὶ νέκυς εἰς χθόνα πῖπτεν ὁμοίιος ἔρνεϊ γαίης. </l>
<l n="469">καὶ νέον οἰκτείρουσα δεδουπότα μάρτυρι πότμῳ </l>
<l n="470">Νηιὰς ἀκρήδεμνος ἐπέστενε γείτονι νεκρῷ, ... </l>
<l n="471">καὶ τότε θῆρα πέλωρον ἐρήτυεν, ὄφρα δαμείη· </l>
<l n="472">οὐ γὰρ ἕνα πρήνιξεν ὁδοιπόρον οὐδὲ νομῆα, </l>
<l n="473">καὶ Τύλον οὐ κτάνε μοῦνον ἀώριον, ἀλλ' ἐνὶ λόχμῃ </l>
<l n="474">ἐνδιάων καὶ θῆρας ἐδαίνυτο, πολλάκι δ' ἕλκων </l>
<l n="475">ἄστατον αὐτόρριζον ὑπὸ πνοιῇσιν ὀδόντων </l>
<l n="476">δένδρεον εὐρώεντι κατέκρυφεν ἀνθερεῶνι, </l>
<l n="477">ἔμπαλιν αὐερύων βλοσυρὸν φύσημα γενείων· </l>
<l n="478">πολλάκι δ' ἑλκυσθέντα παλινδίνητον ὁδίτην </l>
<l n="479">ἄσθμασιν ἐνδομύχοις πεφορημένον εἰς στόμα σύρων <pb/> </l>
<l n="480">τηλεφανὴς ὅλον ἄνδρα κεχηνότι δέξατο λαιμῷ. </l>
<l n="481">καὶ Μορίη σκοπίαζε κασιγνήτοιο φονῆα </l>
<l n="482">τηλόθι παπταίνουσα, φόβῳ δ' ἐλελίζετο νύμφη, </l>
<l n="483">ἰοβόλων ὁρόωσα πολύστιχον ὄγμον ὀδόντων, </l>
<l n="484">καὶ θανάτου στέφος εἶδε περίπλοκον ἀνθερεῶνι· </l>
<l n="485">πυκνὰ δὲ κωκύουσα δρακοντοβότῳ παρὰ λόχμῃ </l>
<l n="486">ἠλιβάτῳ Δαμασῆνι συνήντεεν υἱέι Γαίης, </l>
<l n="487">ὃν πάρος αὐτογόνοισι τόκοις μαιώσατο μήτηρ </l>
<l n="488">ἐκ γενετῆς μεθέποντα δασύτριχα κύκλα γενείου· </l>
<l n="489">τικτομένῳ δέ οἱ ἦεν Ἔρις τροφός· ἔγχεα δ' αὐτῷ </l>
<l n="490">μαζὸς ἔην καὶ χύτλα φόνοι καὶ σπάργανα θώρηξ, </l>
<l n="491">καὶ δολιχῶν μελέων βεβαρημένος εὐρέι φόρτῳ </l>
<l n="492">νήπιος αἰχμάζων, βρέφος ἄλκιμον, αἰθέρι γείτων </l>
<l n="493">ἐκ γενετῆς δόρυ πάλλεν ὁμόγνιον, ἀρτιφανῆ δὲ </l>
<l n="494">ὥπλισεν Εἰλείθυια λεχώιον ἀσπιδιώτην. </l>
<l n="495">τὸν μὲν ἐσαθρήσασα παρὰ κλέτας εὔβοτον ὕλης </l>
<l n="496">κάμπτετο λισσομένη, κινυρὴ δ' ἐπεδείκνυε νύμφη </l>
<l n="497">ἄπλετον ἑρπηστῆρα κασιγνήτοιο φονῆα </l>
<l n="498">καὶ Τύλον ἀρτιχάρακτον ἔτι σπαίροντα κονίῃ· </l>
<l n="499">οὐδὲ Γίγας ἀμέλησε, πέλωρ πρόμος· ἀλλὰ πιέσσας </l>
<l n="500">δένδρεον αὐτόπρεμνον ἀνέσπασε μητρὸς ἀρούρης, <pb/> </l>
<l n="501">ὠμοβόρου δὲ δράκοντος ἐναντία δόχμιος ἔστη· </l>
<l n="502">καὶ πρόμος εἱλικόεις ὀφιώδεϊ μάρνατο τέχνῃ, </l>
<l n="503">αὐχενίῃ σάλπιγγι μόθου συριγμὸν ἰάλλων, </l>
<l n="504">πεντηκονταπέλεθρος ὄφις κυκλούμενος ὁλκῷ· </l>
<l n="505">καὶ διδύμους σφιγκτῆρι πόδας σφηκώσατο δεσμῷ, </l>
<l n="506">καὶ σκολιαῖς ἑλίκεσσι δέμας Δαμασῆνος ἱμάσσων </l>
<l n="507">χάσματι λυσσήεντι πύλας ὤιξεν ὀδόντων, </l>
<l n="508">χείλεσι τοξεύων διερὸν βέλος, ὄμματα σείων </l>
<l n="509">† ὄμματα φόνου πνείοντα, Γιγαντείῳ δὲ προσώπῳ </l>
<l n="510">ἔπτυεν ὀμβρηρῇσι γενειάσι πίδακας ἰοῦ, </l>
<l n="511">χλωρὸν ὀιστεύων δολιχόσκιον ἀφρὸν ὀδόντων· </l>
<l n="512">ὑψιλόφου δὲ Γίγαντος ἐπεσκίρτησε καρήνῳ, </l>
<l n="513">ὄρθιος ἀίξας μελέων ἐνοσίχθονι παλμῷ. </l>
<l n="514">ἀλλὰ δρακοντείης ἀπεσείσατο φόρτον ἀκάνθης </l>
<l n="515">αἰνογίγας, σκοπέλοισιν ἐοικότα γυῖα τινάσσων· </l>
<l n="516">καὶ παλάμῃ τανύφυλλον ἑὴν ἐλέλιξεν ἀκωκήν, </l>
<l n="517">ὀρθὸν ἀκοντίζων δρυόεν βέλος· ἀμφὶ δὲ κόρσῃ </l>
<l n="518">πῆξε φυτὸν προθέλυμνον, ὅπῃ περὶ κυκλάδα δειρὴν </l>
<l n="519">αὐχενίῃ γλωχῖνι συνήπτετο δεσμὸς ἀκάνθης· </l>
<l n="520">καὶ φυτὸν ἐρρίζωτο τὸ δεύτερον· ἀμφὶ δὲ γαίῃ </l>
<l n="521">κεῖτο δράκων ἀτίνακτος, ἕλιξ νέκυς. ἐξαπίνης δὲ </l>
<l n="522">θῆλυς ὄφις ξύουσα παλιννόστῳ πέδον ὁλκῷ </l>
<l n="523">εὐνέτις ἀμφιέλικτος ἐδίζετο λοξὸν ἀκοίτην, <pb/> </l>
<l n="524">οἷα γυνὴ ποθέουσα νέκυν πόσιν· εἰς σκοπέλους δὲ </l>
<l n="525">μηκεδανῆς ἐλέλιζε θοώτερον ὁλκὸν ἀκάνθης, </l>
<l n="526">εἰς ὄρος ἐσσυμένη βοτανηφόρον· ἀμφὶ δὲ λόχμην </l>
<l n="527">δρεψαμένη Διὸς ἄνθος ἐχιδνήεντι γενείῳ </l>
<l n="528">χείλεσιν ἀκροτάτοις ὀδυνήφατον ἤγαγε ποίην, </l>
<l n="529">καὶ νέκυος δασπλῆτος ἀλεξήτειραν ὀλέθρου </l>
<l n="530">ἀζαλέῳ μυκτῆρι συνήρμοσεν, ἰοβόλῳ δὲ </l>
<l n="531">ζωὴν ἀνθεμόεσσαν ἀκινήτῳ πόρε νεκρῷ· </l>
<l n="532">καὶ νέκυς αὐτοέλικτος ἐπάλλετο· καὶ τὸ μὲν αὐτοῦ </l>
<l n="533">ἄπνοον ἦν, ἕτερον δὲ διέστιχεν, ἄλλο δὲ σείων </l>
<l n="534">ἡμιτελὴς νέκυς ἦεν ἔχων αὐτόσσυτον ὁρμήν· </l>
<l n="535">καὶ ψυχραῖς γενύεσσι παλίνσοον ἄσθμα τιταίνων </l>
<l n="536">οἰγομένῳ κατὰ βαιὸν ἐθήμονι βόμβεε λαιμῷ, </l>
<l n="537">συριγμὸν προχέων παλινάγρετον· ὀψὲ δὲ βαίνων </l>
<l n="538">νόστιμος ἀρχαίην ὑπεδύσατο φωλάδα χειήν. </l>
<l n="539" rend="indent(1)">καὶ Μορίη Διὸς ἄνθος ἐκούφισεν, ἀμφὶ δὲ νεκροῦ </l>
<l n="540">ζωοτόκῳ μυκτῆρι φερέσβιον ἥρμοσε ποίην. </l>
<l n="541">καὶ βοτάνη ζείδωρος ἀκεσσιπόνοισι κορύμβοις </l>
<l n="542">ἔμπνοον ἐψύχωσε δέμας παλιναυξέι νεκρῷ. </l>
<l n="543">ψυχὴ δ' εἰς δέμας ἦλθε τὸ δεύτερον· ἐνδομύχῳ δὲ <pb/> </l>
<l n="544">ψυχρὸν ἀοσσητῆρι δέμας θερμαίνετο πυρσῷ· </l>
<l n="545">καὶ νέκυς ἀμφιέπων βιοτῆς παλινάγρετον ἀρχὴν </l>
<l n="546">δεξιτεροῦ μὲν ἔπαλλε ποδὸς θέναρ, ἀμφὶ δὲ λαιῷ </l>
<l n="547">ὀρθώσας στατὸν ἴχνος ὅλῳ στηρίζετο ταρσῷ, </l>
<l n="548">ἀνδρὸς ἔχων τύπον ἶσον, ὃς ἐν λεχέεσσιν ἰαύων </l>
<l n="549">ὄρθριον οἰγομένης ἀποσείεται ὕπνον ὀπωπῆς. </l>
<l n="550">καὶ πάλιν ἔζεεν αἷμα· νεοπνεύστοιο δὲ νεκροῦ </l>
<l n="551">χεῖρες ἐλαφρίζοντο· καὶ ἁρμονίη πέλε μορφῇ, </l>
<l n="552">ποσσὶν ὁδοιπορίη, φάος ὄμμασι, χείλεσι φωνή. </l>
<l n="553" rend="indent(1)">καὶ Κυβέλη κεχάρακτο νεητόκος, οἷά τε κόλπῳ </l>
<l n="554">μιμηλὴν ἀχάρακτον ἐλαφρίζουσα λοχείην </l>
<l n="555">πήχεσι ποιητοῖσι, καὶ ἀστόργῳ παρακοίτῃ </l>
<l n="556">λαϊνέην ὠδῖνα δολοπλόκος ὤρεγε Ῥείη, </l>
<l n="557">ὀκριόεν βαρὺ δεῖπνον· ὁ δὲ τροχοειδέα μορφὴν </l>
<l n="558">ἔκρυφε μάρμαρον υἷα πατὴρ θοινήτορι λαιμῷ, </l>
<l n="559">ἄλλου ψευδομένοιο Διὸς δέμας εἰλαπινάζων· </l>
<l n="560">καὶ λίθον ἐν λαγόνεσσι μογοστόκον ἔνδον ἀείρων </l>
<l n="561">θλιβομένην πολύτεκνον ἀνηκόντιζε γενέθλην, </l>
<l n="562">φόρτον ἀποπτύων ἐγκύμονος ἀνθερεῶνος. </l>
<l n="563" rend="indent(1)">τοῖα μὲν ἐργοπόνοιο πολύτροπα δαίδαλα τέχνης </l>
<l n="564">εἶχεν ἐνυαλίη πολυδαίδαλος ἀσπὶς Ὀλύμπου </l>
<l n="565">Βακχιάς, ἣν ὁρόωντες ἐθάμβεον ἄλλος ἐπ' ἄλλῳ, <pb/> </l>
<l n="566">καὶ σάκεος τροχόεντος ἐκυκλώσαντο φορῆα, </l>
<l n="567">ἔμπυρον αἰνήσαντες Ὀλύμπιον ἐσχαρεῶνα. </l>
<l n="568" rend="indent(1)">τοῖσι δὲ τερπομένοισι δύσιν διεμέτρεεν Ἠώς, </l>
<l n="569">φέγγος ἀναστείλασα πυριγλήνοιο προσώπου· </l>
<l n="570">καὶ σκιερὴν ἐμέλαινεν ὅλην χθόνα σιγαλέη Νύξ. </l>
<l n="571">λαοὶ δ' ἔνθα καὶ ἔνθα χαμαιστρώτων ἐπὶ λέκτρων </l>
<l n="572">ἑσπερίῃ μετὰ δόρπον ὀρειάδι κάππεσον εὐνῇ. <pb/> </l>
</div>
<div type="Book" n="26">
<l n="t1"><label type="head">ΔΙΟΝΥΣΙΑΚΩΝ ΕΙΚΟΣΤΟΝ ΕΚΤΟΝ.</label> </l>
<l n="1" rend="indent(1)">Δηριάδῃ δ' εὕδοντι κατηφέος ὑψόθεν εὐνῆς </l>
<l n="2">Βάκχῳ πιστὰ φέρουσα παρίστατο θοῦρις Ἀθήνη, </l>
<l n="3">γνωτῷ δ' ἐσσομένην ἑτέρην μνηστεύετο νίκην· </l>
<l n="4">καὶ δέμας ἀλλάξασα μετάτροπον ἶσον Ὀρόντῃ </l>
<l n="5">γαμβρὸν ἀερσιλόφου μιμήσατο Δηριαδῆος· </l>
<l n="6">καί μιν ἀπορρίψαντα μιαιφόνον οἶστρον Ἐνυοῦς </l>
<l n="7">μιμηλὴ δολίοιο παρήπαφεν ὄψις ὀνείρου, </l>
<l n="8">τοῖον ἔπος βοόωσα, καὶ ὀλλυμένων ἐπὶ πότμῳ </l>
<l n="9">ταρβαλέον θάρσυνεν ἐς ὑσμίνην Διονύσου· </l>
<l n="10" rend="indent(1)">„εὕδεις, Δηριάδη· σὲ δὲ μέμφομαι· ἀστυόχων γὰρ </l>
<l n="11">πάννυχον ὕπνον ἔχειν ἀλλότριόν ἐστιν ἀνάκτων· </l>
<l n="12">ὕπνου μέτρον ἔχει βουληφόρος. ἀμφὶ δὲ πύργους </l>
<l n="13">δυσμενέες κλονέουσι, καὶ οὐ δόρυ θοῦρον ἀείρεις, </l>
<l n="14">οὐκ ἀίεις τυπάνων ῥόθιον κτύπον, οὐ μέλος αὐλῶν, </l>
<l n="15">οὐ φονίης σάλπιγγος ἀγέστρατον ἦχον ἀκούεις. </l>
<l n="16">ὑμετέρην δὲ θύγατρα νεήνιδα πενθάδα χήρην </l>
<l n="17">Πρωτονόην ἐλέαιρε, κινυρομένην παρακοίτην, </l>
<l n="18">μηδὲ λίπῃς, σκηπτοῦχε, τεὸν νήποινον Ὀρόντην. </l>
<l n="19">κτεῖνον ἐμοὺς ὀλετῆρας ἀτευχέας· ὠκυμόρου γὰρ <pb/> </l>
<l n="20">γαμβροῦ σεῖο θανόντος ἔτι ζώουσι φονῆες· </l>
<l n="21">στῆθος ἐμὸν σκοπίαζε τετυμμένον ὀξέι θύρσῳ. </l>
<l n="22">ὤμοι, ὅτ' οὐ Λυκόοργος Ἀρήιος ἐνθάδε ναίει, </l>
<l n="23">ὤμοι, ὅτ' οὐκ Ἀράβεσσιν ὑπερφιάλοισιν ἀνάσσεις· </l>
<l n="24">οὐ θεὸς ἦν Διόνυσος, ὃν εἰς ἁλὸς οἶδμα διώκων </l>
<l n="25">θνητὸς ἀνὴρ ποίησεν ὑποβρύχιον μετανάστην. </l>
<l n="26">Δηριάδην δ' ἐνόησα πεφυζότα θῆλυν ἐνυώ. </l>
<l n="27">ἄτρομος ἔσσο λέων, ὅτι χάλκεον ἀνέρα φεύγων </l>
<l n="28">νεβροχίτων Διόνυσος ὁμοίιος ἔπλετο νεβρῷ. </l>
<l n="29">οὐ ξεῖνος κατέπεφνεν ἀρειμανέων γένος Ἰνδῶν, </l>
<l n="30">ἀλλά μιν αὐτὸς ἔπεφνε πατὴρ τεός· ἐν πολέμοις γὰρ </l>
<l n="31">σοὺς προμάχους φεύγοντας ἰδὼν ἐδάμασσεν Ὑδάσπης. </l>
<l n="32">οὐ σὺ πέλεις ἑτέροισιν ὁμοίιος· οὐράνιον γὰρ </l>
<l n="33">θυγατέρος Φαέθοντος ἐριφλεγέος σέο πάππου </l>
<l n="34">αἷμα φέρεις· οὐ θνητὸν ἔχεις δέμας· οὔ σε δαμάσσει </l>
<l n="35">ἢ ξίφος ἠὲ βέλεμνον ἐπιβρίζοντα Λυαίῳ.“ </l>
<l n="36" rend="indent(1)">ὣς φαμένη πρὸς Ὄλυμπον ἔβη πολύμητις Ἀθήνη, </l>
<l n="37">εἶδος ὀνειρείοιο μεταλλάξασα προσώπου. </l>
<l n="38" rend="indent(1)">Δηριάδης δ' ἠῷος ἀπὸ πτολίων, ἀπὸ νήσων </l>
<l n="39">κέκλετο κηρύκεσσι πολυσπερὲς ἔθνος ἀγείρειν· <pb/> </l>
<l n="40">καὶ πολὺς ἔνθα καὶ ἔνθα θυελλήεντι πεδίλῳ </l>
<l n="41">λαὸν ἀολλίζων ἑτερόπτολιν ἤιε κῆρυξ </l>
<l n="42">Ἠῴην παρὰ πέζαν· ἀρειμανέες δὲ μαχηταὶ </l>
<l n="43">πάντοθεν ἠγερέθοντο καλεσσαμένου βασιλῆος. </l>
<l n="44" rend="indent(1)">πρῶτα μὲν ὡπλίζοντο κυβερνητῆρες ἐνυοῦς, </l>
<l n="45">Ἀγραῖος Φλογίος τε, συνήλυδες ἡγεμονῆες, </l>
<l n="46">ἀρτιτελὲς μετὰ σῆμα νεοφθιμένοιο τοκῆος, </l>
<l n="47">Εὐλαίου δύο τέκνα· συνεστρατόωντο δὲ λαοί, </l>
<l n="48">ὅσσοι Κῦρα νέμοντο καὶ Ἰνδῴου ποταμοῖο </l>
<l n="49">Βαίδιον Ὀμβηλοῖο παρὰ πλατὺ βάρβαρον ὕδωρ, </l>
<l n="50">καὶ Ῥοδόην εὔπυργον, ἀρειμανέων πέδον Ἰνδῶν, </l>
<l n="51">καὶ κραναὸν Προπάνισον, ὅσοι τ' ἔχον ἄντυγα νήσου </l>
<l n="52">Γραιάων, ὅθι παῖδες ἐθήμονος ἀντὶ τεκούσης </l>
<l n="53">ἄρσενα μαζὸν ἔχουσι γαλακτοφόρου γενετῆρος, </l>
<l n="54">χείλεσιν ἀκροτάτοισιν ὑποκλέπτοντες ἐέρσην· </l>
<l n="55">οἵ τε Σεσίνδιον αἰπύ, καὶ οἳ λινοερκέι κύκλῳ </l>
<l n="56">Γάζον ἐπυργώσαντο λινοπλέκτοισι δομαίοις, </l>
<l n="59">ἀρραγές, εὐποίητον ἐυκλώστοισι θεμέθλοις, <pb/> </l>
<l n="57">ἄρεος ἀκλινὲς ἕρμα, καὶ οὔ ποτε δήιος ἀνὴρ </l>
<l n="58">χαλκὸν ἔχων ἔρρηξε λινοχλαίνων στίχα πύργων. </l>
<l n="60" rend="indent(1)">τοῖς δ' ἐπὶ θαρσήεντες ἐπεστρατόωντο μαχηταί, </l>
<l n="61">Δάρδαι καὶ Πρασίων στρατιαί, καὶ φῦλα Σαλαγγῶν </l>
<l n="62">χρυσοφόρων, οἷς πλοῦτος ὁμέστιος, οἷς θέμις αἰεὶ </l>
<l n="63">χέδροπα καρπὸν ἔδειν βιοτήσιον· ἀντὶ δὲ σίτου </l>
<l n="64">κεῖνον ἀλετρεύουσι μύλης τροχοειδέι κύκλῳ· </l>
<l n="65">καὶ σκολιοπλοκάμων Ζαβίων στίχες, οἷσιν ἐχέφρων </l>
<l n="66">Παλθάνωρ πρόμος ἦεν, ὃς ἔστυγε Δηριαδῆα </l>
<l n="67">ἤθεσιν εὐσεβέεσσιν ὁμοφρονέων Διονύσῳ· </l>
<l n="68">τὸν μὲν ἄναξ Διόνυσος ἄγων μετὰ φύλοπιν Ἰνδῶν </l>
<l n="69">ἀλλοδαπὸν ναετῆρα λυροδμήτῳ πόρε Θήβῃ· </l>
<l n="70">καὶ Δίρκῃ παρέμιμνε λιπὼν πατρῷον Ὑδάσπην, </l>
<l n="71">Ἀονίου ποταμοῖο πιὼν Ἰσμήνιον ὕδωρ. </l>
<l n="72" rend="indent(1)">τοῖς δ' ἐπὶ κυδιόων στρατὸν ἄσπετον ὥπλισε Μορρεὺς </l>
<l n="73">Τιδνασίδης, γενετῆρι συνέμπορος, ὃς τότε λυγρῷ </l>
<l n="74">γήραϊ πένθος ἔχων κεκερασμένον ἥψατο χάρμης, </l>
<l n="75">γηραλέῃ παλάμῃ πολυδαίδαλον ἀσπίδα πάλλων </l>
<l n="76">καὶ πολιῷ λειμῶνι κατάσκιον ἀνθερεῶνα </l>
<l n="77">αὐτόματον κήρυκα χρόνου δολιχοῖο τινάσσων, </l>
<l n="78">υἱὸν ἔτι στενάχων μινυώριον, Ἰνδὸν Ὀρόντην, </l>
<l n="79">Τίδνασος αἰολόδακρυς· ἄναξ δέ οἱ ἕσπετο Μορρεὺς </l>
<l n="80">ὄρθιον ἔγχος ἔχων τιμήορον, ὄφρα δαμάσσῃ <pb/> </l>
<l n="81">λαὸν ὅλον Βρομίοιο, καὶ ἤθελε μοῦνος ἐρίζειν </l>
<l n="82">Βάκχῳ γνωτοφόνῳ, καὶ ἀνούτατον υἷα Θυώνης </l>
<l n="83">οὐτῆσαι μενέαινε κασιγνήτοιο φονῆα. </l>
<l n="84">καί σφισιν ὡμάρτησε πολυγλώσσων γένος Ἰνδῶν, </l>
<l n="85">οἵ τ' ἔχον Ἠελίοιο πόλιν, καλλίκτιτον Αἴθρην, </l>
<l n="86">ἀννεφέλου δαπέδοιο θεμείλιον, οἵ τ' ἔχον ἄμφω, </l>
<l n="87">Ἀνθηνῆς λασιῶνα καὶ Ὠρυκίης δονακῆα, </l>
<l n="88">καὶ φλογερὴν Νήσαιαν ἀχειμάντους τε Μελαίνας, </l>
<l n="89">καὶ πέδον εὐδίνητον ἁλιστεφάνου Παταληνῆς· </l>
<l n="90">τοῖς ἔπι Δυσσαίων πυκιναὶ στίχες, οἷσι καὶ αὐτῶν </l>
<l n="91">φρικτὰ δασυστέρνων ἐκορύσσετο φῦλα Σαβείρων, </l>
<l n="92">τοῖσιν ἐπὶ κραδίῃ λάσιαι τρίχες, ὧν χάριν αἰεὶ </l>
<l n="93">ψυχῆς θάρσος ἔχουσι καὶ οὐ πτώσσουσιν ἐνυώ. </l>
<l n="94" rend="indent(1)">τοῖσι συνεστρατόωντο καὶ ἀνέρες Οὐατοκοῖται, </l>
<l n="95">οἷσι θέμις δολιχοῖσιν ἐπ' οὔασιν ὕπνον ἰαύειν· </l>
<l n="96">τοὺς μὲν Φρίγγος ἵκανε καὶ Ἄσπετος εἰς μόθον ἕλκων </l>
<l n="97">αὐχήεις τε Δάνυκλος ὁμόστολος, οἷς ἅμα βαίνων </l>
<l n="98">Ἱππουρῷ συνάεθλος ἑκηβόλος ἔστιχε † Μορρεύς· </l>
<l n="99">καὶ νόον ἶσον ἔχοντες ὅλον στρατὸν Οὐατοκοίτην </l>
<l n="100">πέντε δαφοινήεντες ἐκόσμεον ἡγεμονῆες. <pb/> </l>
<l n="101" rend="indent(1)">Τέκταφος εἰς μόθον ἦλθεν ἑκηβόλος, ὅς ποτε κούρης </l>
<l n="102">χείλεσι πειναλέοισιν ἀλεξητήρια πότμου </l>
<l n="103">πατροκόμου δολόεντος ἀμέλγετο χεύματα μαζοῦ, </l>
<l n="104">Τέκταφος, αὐαλέος ψαφαρῷ χροΐ, νεκρὸς ἐχέφρων, </l>
<l n="105">ὁππότε μιν σκηπτοῦχος ἔχων ἄστοργον ἀπειλὴν </l>
<l n="106">Δηριάδης, σειρῇσι πολυπλέκτοισι πιέζων, </l>
<l n="107">δέσμιον εὐρώεντι κατεκλήισε βερέθρῳ, </l>
<l n="108">ἄτροφον, αὐχμώοντα, δέμας κεκαφηότα λιμῷ, </l>
<l n="109">ἄμμορον ἠελίοιο καὶ εὐκύκλοιο σελήνης. </l>
<l n="110">καὶ χθονίῳ κεκάλυπτο βυθῷ πεπεδημένος ἀνήρ, </l>
<l n="111">οὐ ποτόν, οὔ τινα δαῖτα φέρων, οὐ φῶτα δοκεύων, </l>
<l n="112">ἀλλὰ πεδοσκαφέων λαγόνων ὑπὸ κοιλάδι πέτρῃ </l>
<l n="113">κεῖτο δυηπαθέων· χρονίῳ δ' ἐστρεύγετο λιμῷ </l>
<l n="114">πειναλέων στομάτων ὀλιγοδρανὲς ἄσθμα τιταίνων, </l>
<l n="115">ἔμπνοος ἀπνεύστοισιν ὁμοίιος· οἷα δὲ νεκροῦ </l>
<l n="116">ἐκ χροὸς ἀζαλέοιο δυσώδεες ἔπνεον αὖραι. </l>
<l n="117">καὶ φυλάκων στρατὸς ἦεν ἐελμένον ἄνδρα φυλάσσων, </l>
<l n="118">ὃν τότε κερδαλέη θυγάτηρ ἀπατήνορι μύθῳ </l>
<l n="119">ἤπαφεν· ἱκεσίη δὲ βαρύστονον ἴαχε φωνὴν </l>
<l n="120">σεισαμένη δολόεντα νεητόκος εἵματα νύμφη· </l>
<l n="121" rend="indent(1)">„μή με κατακτείνητε, φυλάκτορες· οὐδὲν ἀείρω, <pb/> </l>
<l n="122">οὐ ποτὸν ἦλθον ἄγουσα καὶ οὔ τινα δαῖτα τοκῆι· </l>
<l n="123">δάκρυα, δάκρυα μοῦνον ἐμῷ γενετῆρι κομίζω· ... </l>
<l n="124">χεῖρες ἀπαγγέλλουσιν ἐλεύθεροι· εἰ νόος ὑμῖν, </l>
<l n="125">εἰ νόος ἐστὶν ἄπιστος, ἀμεμφέα λύσατε μίτρην, </l>
<l n="126">ῥίψατέ μοι κρήδεμνα, τινάξατε χερσὶ χιτῶνα· </l>
<l n="127">οὐ ποτὸν ἦλθον ἄγουσα φερέσβιον. ἀλλὰ καὶ αὐτὴν </l>
<l n="128">κρύψατε σὺν γενετῆρι καταχθονίῳ με βερέθρῳ· </l>
<l n="129">οὐ φόβος, οὐ φόβος εἰμί, καὶ ἢν σκηπτοῦχος ἀκούσῃ· </l>
<l n="130">τίς νέκυν οἰκτείροντι χολώεται; αἰνομόρῳ δὲ </l>
<l n="131">τίς κοτέει θνήσκοντι; τίς ἄπνοον οὐκ ἐλεαίρει; </l>
<l n="132">ὄμματα δ' οὐ μύοντα κατακλείσω γενετῆρος· </l>
<l n="133">κρύψατε· τίς θανάτοιο πέλει φθόνος; ὀλλυμένους δὲ </l>
<l n="134">εἷς τάφος ἀμφοτέρους, γενέτην καὶ παῖδα, δεχέσθω.“ </l>
<l n="135" rend="indent(1)">ὣς φαμένη παρέπεισε. καὶ εἰς μυχὸν ἔδραμε κούρη, </l>
<l n="136">ὀρφναίῳ γενετῆρι φαεσφόρος· ἐν δὲ βερέθρῳ </l>
<l n="137">εἰς στόμα πατρὸς ἔχευεν ἀλεξικάκων γάλα μαζῶν </l>
<l n="138">ἄτρομος. Ἠερίης δὲ θεουδέος ἔργον ἀκούων </l>
<l n="139">Δηριάδης θάμβησε· περισσονόοιο δὲ κούρης </l>
<l n="140">εἴκελον εἰδώλῳ γενέτην ἀνελύσατο δεσμῶν· </l>
<l n="141">φήμη δ' ἀμφιβόητος ἀκούετο, καὶ στρατὸς Ἰνδῶν </l>
<l n="142">μαζὸν ἀλεξικάκοιο δολοπλόκον ᾔνεσε νύμφης. <pb/> </l>
<l n="143">ὃς τότε Βωλίγγεσσι μετέπρεπεν, ὡς μέσος ἄστρων </l>
<l n="144">αἰθέρα φαιδρύνων ἀμαρύσσεται Ἕσπερος ἀστήρ, </l>
<l n="145">Ἕσπερος, ἑσπομένης λιποφεγγέος ἄγγελος ὄρφνης. </l>
<l n="146" rend="indent(1)">Γίγγλων δ' ὑψικάρηνος ἀερσιπόδης τε Θυραιεὺς </l>
<l n="147">ὑψινεφής θ' Ἵππαλμος ὑπὲρ πυμάτης κλίμα γαίης </l>
<l n="148">ὥπλισαν αἰόλα φῦλα δοριθρασέων Ἀραχωτῶν </l>
<l n="149">Δερσαίων τε φάλαγγας ὁμήλυδας, οἵ τε σιδήρῳ </l>
<l n="150">κτεινομένους κατ' ἄρηα χυτῇ κρύπτουσι κονίῃ. </l>
<l n="152" rend="indent(1)">καὶ στρατὸν ἀγκυλότοξον ἀολλίσσας ἐπικούρων </l>
<l n="153">Ἁβράθοος βραδὺς ἦλθε· νεοτμήτων δὲ κομάων </l>
<l n="154">αἰδόμενος κεκόρυστο, χόλον καὶ πένθος ἀέξων </l>
<l n="155">βουκεράου βασιλῆος, ἐπεί νύ οἱ ἄφρονι λύσσῃ </l>
<l n="156">Δηριάδης ὑπέροπλος ὅλην ἀπεκείρατο χαίτην, </l>
<l n="157">Ἰνδοῖς πικρὸν ὄνειδος. ἀναγκαῖος δὲ μαχητὴς </l>
<l n="158">εἰς ἐνοπὴν μόγις ἦλθε, καὶ αἰπυλόφῳ τρυφαλείῃ </l>
<l n="159">λωβητὴν ἐκάλυπτε λιπότριχος ἄντυγα κόρσης, </l>
<l n="160">κρυπτὸν ἐνὶ κραδίῃ μεθέπων κότον· ἐν δὲ κυδοιμοῖς <pb/> </l>
<l n="161">ἤματι μὲν πολέμιζεν, ἀεὶ δ' ὑπὸ πάννυχον ὥρην </l>
<l n="162">ἄγγελον ἀγγέλλοντα νοήματα Δηριαδῆος </l>
<l n="163">Βάκχῳ πιστὸν ἔπεμπεν ὀπάονα· λαθριδίως δὲ </l>
<l n="164">Δηριάδῃ κεκόρυστο καὶ ἀμφαδίην Διονύσῳ. </l>
<l n="165">Ξούθων δ' ἄγρια φῦλα καὶ ἐγρεμόθων Ἀριηνῶν </l>
<l n="166">καὶ Ζοάρων ἐκόρυσσε γονὴν καὶ φῦλον Ἐάρων </l>
<l n="167">Κασπείρων τε γένεθλα καὶ Ἄρβιας, οἵ τ' ἔχον αὐτὸν </l>
<l n="168">Ὕσπορον αἰγλήεντι διαστίλβοντα ῥεέθρῳ, </l>
<l n="169">ἠλέκτρου κομόωντα βαθυπλούτοισι μετάλλοις, </l>
<l n="170">οἵ τ' ἔχον Ἀρσανίην εὐδείελον, ἧχι γυναῖκες </l>
<l n="171">εἰς μίαν ἠριγένειαν ἐθήμονι Παλλάδος ἱστῷ </l>
<l n="172">ὀξείαις παλάμῃσιν ὅλον τελέουσι χιτῶνα. </l>
<l n="173" rend="indent(1)">τοῖς δ' ἐπὶ θωρήσσοντο κυβερνητῆρι κυδοιμῷ </l>
<l n="174">Κυραῖοι, δεδαῶτες ἁλίκτυπον ἄντυγα νήσων, </l>
<l n="175">ἄρεος εἰναλίοιο δαήμονες· ὑγροπόρους δὲ </l>
<l n="176">ὁλκάδας οὐ δεδάασιν, ἀδεψήτῳ δὲ βοείῃ </l>
<l n="177">δουρατέων πλώουσι τύπῳ τεχνήμονι νηῶν· </l>
<l n="178">δέρμασι δ' ἰθύνουσι νόθον πλόον, οἷς ἔνι ναύτης </l>
<l n="179">ἕζεται ἀκλύστοισιν ἐν οἴδμασι ποντοπορεύων, <pb/> </l>
<l n="180">ὁλκάσι μιμηλῇσι θαλάσσια νῶτα χαράσσων. </l>
<l n="181">τοὺς Θύαμις κόσμησε καὶ Ὅλκασος, ὄρχαμος ἀνδρῶν, </l>
<l n="182">Ταρβήλου δύο παῖδες ἀκοντοφόροιο τοκῆος. </l>
<l n="183" rend="indent(1)">καὶ πολὺς ἐσμὸς ἵκανεν Ἀρειζάντειαν ἐάσσας </l>
<l n="184">ξείνου δουρατέου μέλιτος τροφόν, ἧχι πιόντα </l>
<l n="185">ἠερίης ζείδωρον ἑώιον ἀρδμὸν ἐέρσης </l>
<l n="186">δένδρεα χαιτήεντα μελίρρυτον, ὡς ἀπὸ σίμβλων, </l>
<l n="187">δαιδαλέην ὠδῖνα σοφῆς τίκτουσι μελίσσης, </l>
<l n="188">αὐτοτόκων πετάλων χλοερὸν ποτόν· εἰς πεδίον γὰρ </l>
<l n="189">ἀρτιφανὴς Φαέθων, ὅτε λούεται Ὠκεανοῖο, </l>
<l n="190">ὄμπνιον ἠῴης ἀποσείεται ἰκμάδα χαίτης, </l>
<l n="191">ῥαίνων ζωοτόκοιο φυτηκόμον αὔλακα γαίης. </l>
<l n="192">τοῖον Ἀρειζάντεια φέρει μέλι, τῷ ἔπι χαίρων </l>
<l n="193">νηχομέναις πτερύγεσσιν ὑπὲρ † ποταμοῖο χορεύων </l>
<l n="194">ἵπταται ἄσπετος ὄρνις· ὄφις δέ τις ἀγκύλος ἕρπων, </l>
<l n="195">μιτρώσας ἑλικηδόν, ὁμόπλοκον ἡδέι δένδρῳ ... </l>
<l n="196">ἰκμάδα λειριόεσσαν ἀμέλγεται ἅρπαγι λαιμῷ, </l>
<l n="197">χείλεσι λιχμώων γλυκερὴν ὠδῖνα κορύμβων· </l>
<l n="198">δενδραίην δὲ δράκοντες ἀναβλύζοντες ἐέρσην <pb/> </l>
<l n="199">ἡδὺ μέλι προχέουσι, καὶ οὐ τόσον ἰὸν ἀλήτην </l>
<l n="200">πικρὸν ἀποπτύουσιν, ὅσον γλυκὺ χεῦμα μελίσσης· </l>
<l n="201">ἧχι μελισταγέεσσιν ἐπ' ἀκρεμόνεσσιν ἀείδει </l>
<l n="202">ὠρίων, γλυκὺς ὄρνις, ὁμοίιος ἔμφρονι κύκνῳ· </l>
<l n="203">οὐ μὲν ἀνακρούει Ζεφυρηίδι σύνθροος αὔρῃ </l>
<l n="204">ὑμνοτόκων πτερύγων ἀνεμώδεα ῥοῖζον ἰάλλων, </l>
<l n="205">ἀλλὰ σοφοῖς στομάτεσσι μελίζεται, οἷά τις ἀνὴρ </l>
<l n="206">πηκτίδι νυμφοκόμῳ θαλαμηπόλον ὕμνον ἀράσσων. </l>
<l n="212">κατρεὺς δ' ἐσσομένοιο προθεσπίζει χύσιν ὄμβρου, </l>
<l n="213">ξανθοφυής, λιγύφωνος· ἀπὸ βλεφάρων δέ οἱ αἴγλη </l>
<l n="214">πέμπεται ὀρθρινῇσι βολαῖς ἀντίρροπος Ἠοῦς· </l>
<l n="207">πολλάκι δ' ἠνεμόεντος ὑπὲρ δένδροιο λιγαίνων </l>
<l n="208">σύνθροος ὠρίωνος ἀνέπλεκε γείτονα μολπήν, </l>
<l n="209">φοινικέαις πτερύγεσσι κεκασμένος· ἦ τάχα φαίης, </l>
<l n="210">μελπομένου κατρῆος ἑώιον ὕμνον ἀκούων, </l>
<l n="211">ὄρθριον αἰολόδειρον ἀηδόνα κῶμον ὑφαίνειν. </l>
<l n="215">κεῖθι καὶ ἐγρεμόθων μερόπων στρατός, οὓς ἐπὶ χάρμην </l>
<l n="216">ἄτρομος Ἱππάλμοιο πάις θώρηξε Πυλοίτης, </l>
<l n="217">γνωτὸν ἔχων Βιλλαῖον, ὁμόστολον ἡγεμονῆα. <pb/> </l>
<l n="218" rend="indent(1)">τοῖς ἔπι θωρήσσοντο Σίβαι καὶ λαὸς Ὑδάρκης, </l>
<l n="219">καὶ στρατὸς ἄλλος ἵκανε πόλιν Καρμῖναν ἐάσσας· </l>
<l n="220">τῶν ἅμα Κύλλαρος ἦρχε καὶ Ἀστράεις, πρόμος Ἰνδῶν, </l>
<l n="221">Βρόγγου δίζυγα τέκνα τετιμένα Δηριαδῆι. </l>
<l n="222" rend="indent(1)">καὶ στόλος ἄλλος ἵκανε τριηκοσίων ἀπὸ νήσων, </l>
<l n="223">αἵ τε περιστιχόωσιν ἀμοιβάδες ἄλλυδις ἄλλαι </l>
<l n="224">γείτονες ἀλλήλῃσιν, ὅπῃ περιμήκεϊ πορθμῷ </l>
<l n="225">δίστομος Ἰνδὸς ἄγων μετανάστιον ἀγκύλον ὕδωρ, </l>
<l n="226">ἑρπύζων κατὰ βαιὸν ἀπ' Ἰνδῴου δονακῆος </l>
<l n="227">λοξὸς ὑπὲρ δαπέδοιο παρ' Ἠῴου στόμα πόντου, </l>
<l n="228">ἔρχεται αὐτοκύλιστος ὑπὲρ λόφον Αἰθιοπῆα· </l>
<l n="229">ἧχι θερειγενέων ὑδάτων ὑψούμενος ὁλκῷ </l>
<l n="230">χεύμασιν αὐτογόνοις ἐπὶ πήχεϊ πῆχυν ἀέξει· </l>
<l n="231">καὶ χθόνα πιαλέην ἀγκάζεται ὑγρὸς ἀκοίτης, </l>
<l n="232">τέρπων ἰκμαλέοισι φιλήμασι διψάδα νύμφην, </l>
<l n="233">οἶστρον ἔχων πολύπηχυν ἀμαλλοτόκων ὑμεναίων, </l>
<l n="234">μέτρῳ ἀμοιβαίῳ παλιναυξέα χεύματα τίκτων </l>
<l n="235">Νεῖλος ἐν Αἰγύπτῳ καὶ ἑώιος Ἰνδὸς ἀκούων. <pb/> </l>
<l n="236">κεῖθι μελαμψήφιδα διαξύων ῥόον ὁπλῇ </l>
<l n="237">νήχεται ὑδατόεις ποταμήιος ἵππος ἀλήτης, </l>
<l n="238">οἷος ἐμοῦ Νείλοιο θερειγενὲς οἶδμα χαράσσων </l>
<l n="239">ναιετάει, βυθίοιο δι' ὕδατος ὑγρὸς ὁδίτης </l>
<l n="240">μηκεδαναῖς γενύεσσιν· ἐπ' αἰγιαλοῖο δὲ βαίνει </l>
<l n="241">αἰχμῇ καρχαρόδοντι διασχίζων ῥάχιν ὕλης, </l>
<l n="242">καὶ διερὴν ἀχάρακτον ἔχων γένυν ἅρπαγα καρπῶν </l>
<l n="243">μιμηλῇ δρεπάνῃ σταχυηφόρα λήια τέμνει, </l>
<l n="244">ἀμητὴρ ἀσίδηρος ἀμαλλοφόρου τοκετοῖο. </l>
<l n="245">τοῖα μὲν ἑπταπόροιο φατίζεται εἵνεκα Νείλου, </l>
<l n="246">Ἰνδῴου ποταμοῖο φέρειν γένος. οἱ δὲ λιπόντες </l>
<l n="247">νήσων ἀγκύλα κύκλα καὶ ἕδρανα γείτονος Ἰνδοῦ </l>
<l n="248">ἄνδρες ἐθωρήσσοντο μαχήμονες, ὧν πρόμος ἀνὴρ </l>
<l n="249">Ῥίγβασος ἡγεμόνευεν, ἔχων ἴνδαλμα Γιγάντων. </l>
<l n="250" rend="indent(1)">οὐδὲ γέρων Ἄρητος ἐλείπετο Δηριαδῆος </l>
<l n="251">εἰς ἐνοπὴν καλέοντος † ἀτὰρ βαρύς· ἀλλὰ καθάψας </l>
<l n="252">χαλκοβαρῆ λασίοιο κατὰ στέρνοιο χιτῶνα </l>
<l n="253">γηραλέου κούφιζεν ὑπὲρ νώτοιο βοείην, </l>
<l n="254">αὐχένι κυρτωθέντι περικρεμάσας τελαμῶνα. </l>
<l n="255">καὶ στρατιὴν θώρηξεν ἀναγκαῖος πολεμιστὴς <pb/> </l>
<l n="256">πέντε σὺν υἱήεσσι, Λύκῳ καὶ ὁμήλυδι Μύρσῳ, </l>
<l n="257">Γλαύκῳ καὶ Περίφαντι καὶ ὀψιγόνῳ Μελανῆι. </l>
<l n="258">καὶ πολιὴν πλοκαμῖδα περισφίγξας τρυφαλείῃ </l>
<l n="259">λαιὸν ἐυτροχάλοιο μετέστιχε δηιοτῆτος, </l>
<l n="260">δεξιτερὸν πολέμοιο κέρας τεκέεσσιν ἐάσσας, </l>
<l n="261">οὓς φύσις ἀφθόγγων στομάτων σφρηγίσσατο δεσμῷ, </l>
<l n="262">γλῶσσαν ὑποσφίγξασα σοφῆς ὀχετηγὸν ἰωῆς· </l>
<l n="263">ὁππότε γὰρ θαλάμοιο παρὰ φλιῇσι χορεύων </l>
<l n="264">Λαοβίην ζυγίοιο γάμου πιστώσατο θεσμῷ </l>
<l n="265">παιδογόνοις Ἄρητος ὁμιλήσας ὑμεναίοις, </l>
<l n="266">ἔνθεον ἔπλετο θάμβος, ἐπεὶ γαμίῳ παρὰ βωμῷ </l>
<l n="267">νυμφοκόμῳ πεπόνητο θυηπολέων Ἀφροδίτῃ </l>
<l n="268">νυμφίος ἀρτιχόρευτος, ἐν εὐύμνῳ δὲ μελάθρῳ </l>
<l n="269">δοῦπον ἀνακλάγξασα λεχώιον ἀνθερεῶνος </l>
<l n="270">μάντις ἐπεσσομένων ἐβαρύνετο πουλυτόκος σῦς, </l>
<l n="271">ἀλλοίην καὶ ἄπιστον ἐλαφρίζουσα λοχείην, </l>
<l n="272">καὶ νεπόδων ὤδινε νόθον γένος, ἐκ λαγόνων δὲ </l>
<l n="273">ὑγρὴν ἰχθυόεσσαν ἀνηκόντιζε γενέθλην, </l>
<l n="274">ἀντὶ τόκου χθονίοιο λοχευσαμένη τόκον ἅλμης. </l>
<l n="275">καὶ συὸς ἰχθυγόνοιο πολύστομος ἵπτατο Φήμη </l>
<l n="276">λαὸν ἀολλίζουσα· πολυσπερέες δὲ πολῖται </l>
<l n="277">χερσαίην πολύτεκνον ἐθηήσαντο γενέθλην, </l>
<l n="278">ἰσοφυὲς μίμημα θαλασσοτόκοιο λοχείης. </l>
<l n="279">μαντιπόλον δ' ἐρέεινε θεηγόρον· εἰρομένῳ δὲ <pb/> </l>
<l n="280">ἐσσομένων θέσπιζεν ἀφωνήτων στίχα παίδων, </l>
<l n="281">εἰναλίης ἴνδαλμα λιπογλώσσοιο γενέθλης. </l>
<l n="282">καὶ τότε μάντις ἔλεξε προάγγελα θέσφατα κεύθων, </l>
<l n="283">ὄφρα κεν ἱλάσκοιτο τανύπτερον υἱέα Μαίης, </l>
<l n="284">γλώσσης ἡγεμονῆα, σοφῆς ἰθύντορα φωνῆς. </l>
<l n="285">Λαοβίη δ' ὤδινεν, ἀμοιβαίῃ δὲ λοχείῃ </l>
<l n="286">τίκτε συὸς βρεφέεσσιν ἰσηρίθμων στίχα παίδων, </l>
<l n="287">ἰχθύσιν ἀφθόγγοισιν ἐοικότας, οὓς μετὰ νίκην </l>
<l n="288">Βάκχος ἄναξ ἐλέαιρε, λιποφθόγγων δ' ἀπὸ λαιμῶν </l>
<l n="289">γλώσσης δεσμὸν ἔλυσε, καὶ ἤλασεν ἥλικα σιγήν, </l>
<l n="290">φωνὴν δ' ὀψιτέλεστον ἐπεξύνωσεν ἑκάστῳ. </l>
<l n="291">τοῖσι συνεστρατόωντο φερεσσακέες πολεμισταί, </l>
<l n="292">οἵ τε Πύλας ἐνέμοντο καὶ οἳ λάχον ἐγγύθεν Εὔρου </l>
<l n="293">ναιομένην Εὔκολλαν, ἀχείμονος ἔνδιον Ἠοῦς, </l>
<l n="294">καὶ ζαθέην Γορύανδιν ἐύσπορον αὔλακα γαίης. </l>
<l n="295" rend="indent(1)">τοῖς ἔπι θωρήχθησαν, ὅσοι λάχον ἄντυγα † σοιτης, </l>
<l n="296">μητέρα δενδρήεσσαν ἀμετροβίων ἐλεφάντων, </l>
<l n="297">οἷς φύσις ὤπασε κύκλα διηκοσίων ἐνιαυτῶν </l>
<l n="298">ζώειν ἀενάοιο χρόνου πολυκαμπέι νύσσῃ, </l>
<l n="299">ἠὲ τριηκοσίων· καὶ βόσκεται ἄλλος ἐπ' ἄλλῳ, </l>
<l n="300">ἐκ ποδὸς ἀκροτάτου μελανόχροος ἄχρι καρήνου, </l>
<l n="301">γναθμοῖς μηκεδανοῖσιν ἔχων προβλῆτας ὀδόντας </l>
<l n="302">δίζυγας, ἀμητῆρι τύπῳ γαμψώνυχος ἅρπης, <pb/> </l>
<l n="303">θηγαλέῳ τμητῆρι, διαστείχων στίχα δένδρων </l>
<l n="304">ποσσὶ τανυκνήμοισιν, ἔχων ἴνδαλμα καμήλων ... </l>
<l n="305">καὶ λοφιὴν ἐπίκυρτον, ἑῷ πολυχανδέι νώτῳ </l>
<l n="306">ἐσμὸν ἄγων νήριθμον ἐπασσυτέρων ἐλατήρων, </l>
<l n="307">δινεύων στατὸν ἴχνος ἀκαμπέι γούνατος ὁλκῷ, </l>
<l n="308">καὶ τύπον εὐρυμέτωπον ἐχιδναίοιο καρήνου, </l>
<l n="309">αὐχένα βαιὸν ἔχων κυρτούμενον· εἶχε δὲ λεπτὸν </l>
<l n="310">ὄμμασιν ἰσοτύποισι συῶν ἴνδαλμα προσώπου, </l>
<l n="311">ὑψιφανής, περίμετρος· ἑλισσομένου δὲ πορείῃ </l>
<l n="312">οὔατα μὲν λιπόσαρκα, παρήορα γείτονι κόρσῃ, </l>
<l n="313">λεπταλέων ἀνέμων ὀλίγῃ ῥιπίζεται αὔρῃ· </l>
<l n="314">πυκνὰ δὲ μαστίζουσα δέμας νωμήτορι παλμῷ </l>
<l n="315">λεπτοφυὴς ἐλάχεια τινάσσεται ἄστατος οὐρή. </l>
<l n="316">πολλάκι δ' ἐν πολέμοισι γένυν προβλῆτα τινάσσων </l>
<l n="317">ἀνέρι ταυροκάρηνος ἐπέχραεν ἠλίβατος θήρ, </l>
<l n="318">ξείνην καρχαρόδοντα φέρων ἑτερόστομον ἅρπην, <pb/> </l>
<l n="319">δινεύων ἑκάτερθε γενειάδος ἔμφυτον αἰχμήν· </l>
<l n="320">πολλάκι δ' εὐθώρηκα μετάρσιον ἀσπιδιώτην </l>
<l n="321">ὄρθιον ἠέρταζε πεπαρμένον ἅρπαγι λαιμῷ, </l>
<l n="322">ἄνδρα δὲ καρχαρόδοντι κατεπρήνιξεν ἀκωκῇ </l>
<l n="323">καὶ νέκυν αὐτοκύλιστον ἐπὶ στροφάλιγγι κονίης </l>
<l n="324">ὑψόθεν ἠκόντιζε παλινδίνητον ἀλήτην, </l>
<l n="325">αἰθύσσων ἑλικηδὸν ἴτυν σκολιοῖο γενείου </l>
<l n="326">κάρχαρον ἔνθα καὶ ἔνθα παρὰ προβολῇσιν ὀδόντων </l>
<l n="327">ἀντίτυπον σπειρηδὸν ἐχιδνήεσσιν ἀκάνθαις, </l>
<l n="328">ἄχρι ποδῶν τανύων κεχαραγμένον ἆορ ὀδόντων. </l>
<l n="329">τοὺς μὲν ἄναξ Διόνυσος ἄγων μετὰ φύλοπιν Ἰνδῶν </l>
<l n="330">Καυκασίην παρὰ πέζαν Ἀμαζονίου ποταμοῖο </l>
<l n="331">εἰς φόβον εὐπήληκας ἀνεπτοίησε γυναῖκας, </l>
<l n="332">ἠλιβάτων λοφιῇσιν ἐφεδρήσσων ἐλεφάντων. </l>
<l n="333">ἀλλὰ τὰ μὲν μετὰ δῆριν. ἐς ὑσμίνην δὲ Λυαίου </l>
<l n="334">Δηριάδῃ καλέοντι τότε πρόμος ἦλθε Πυλοίτης, </l>
<l n="335">ὀρθοπόδην ἐλέφαντα κατὰ κλόνον ἡνιοχεύων, </l>
<l n="336">καλλιτόκου Μαραθῶνος ἀρειμανὲς αἷμα γενέθλης· </l>
<l n="337">καί οἱ ἐς ὑσμίνην ἑτερόθροος ἕσπετο γείτων </l>
<l n="338">λαὸς ἐυκρήδεμνον Ἐριστοβάρειαν ἐάσσας. <pb/> </l>
<l n="339" rend="indent(1)">Δερβίκων δὲ γένεθλα συνέσπετο Δηριαδῆι </l>
<l n="340">Αἰθίοπές τε Σάκαι τε καὶ ἔθνεα ποικίλα Βάκτρων, </l>
<l n="341">καὶ πολὺς οὐλοκόμων Βλεμύων στρατός. ἀλλοφανῆ δὲ </l>
<l n="342">Αἰθίοπες μεθέπουσι τύπον τεχνήμονα χάρμης· </l>
<l n="343">ἵππου γὰρ φορέοντες ὀλωλότος ἄντυγα κόρσης </l>
<l n="344">ψευδόμενοι κρύπτουσιν ἀληθέα κύκλον ὀπωπῆς, </l>
<l n="345">καὶ κεφαλὴν βροτέην ἑτέρῳ σφίγγουσι προσώπῳ, </l>
<l n="346">ἄπνοον ἀσκήσαντες ἐς ἔμπνοον, ἐν δὲ κυδοιμοῖς </l>
<l n="347">δήιον ἀγνώσσοντα νόθῳ κλονέουσι καρήνῳ· </l>
<l n="348">καὶ πρόμος ἐκ στομάτων ἀπατήλιον ἦχον ἰάλλει, </l>
<l n="349">ἵππιον ἀνδρομέῃ προχέων χρεμετισμὸν ἰωῇ. </l>
<l n="350" rend="indent(1)">οἱ μὲν ἀολλίζοντο καλεσσαμένου βασιλῆος. </l>
<l n="351">πάντων δ' ἡγεμόνευεν ἐς ἄρεα κοίρανος Ἰνδῶν, </l>
<l n="352">ὃν διερῇ φιλότητι πατὴρ ἔσπειρεν Ὑδάσπης, </l>
<l n="353">Ἀστρίδος εὐώδινος ὁμιλήσας ὑμεναίοις, </l>
<l n="354">κούρης Ἠελίοιο. φάτις δέ τις, ὅττι ἑ μήτηρ </l>
<l n="355">Νηιὰς Ὠκεανοῖο γένος τεκνώσατο Κητώ, </l>
<l n="356">ἥν ποτε παφλάζοντι διερπύζων παρὰ παστῷ </l>
<l n="357">νυμφίος ὑδατόεντι γάμῳ πήχυνεν Ὑδάσπης </l>
<l n="358">γνήσιον αἷμα φέρων Τιτήνιον· ἀρχεγόνων γὰρ </l>
<l n="359">ἐκ λεχέων Θαύμαντος ἐγείνατο δίζυγα φύτλην </l>
<l n="360">Ἠλέκτρη ῥοδόπηχυς ὁμευνέτις, ἧς ἀπὸ λέκτρων </l>
<l n="361">καὶ ποταμὸς βλάστησε καὶ ἄγγελος Οὐρανιώνων, <pb/> </l>
<l n="362">Ἶρις ἀελλήεσσα καὶ ὠκυρέεθρος Ὑδάσπης, </l>
<l n="363">ἡ μὲν ἐπεντύνουσα ποδῶν δρόμον, ὃς δὲ ῥοάων· </l>
<l n="364">ἄμφω δ' ἀντικέλευθον ἴσην μεθέπουσι πορείην, </l>
<l n="365">Ἶρις ἐν ἀθανάτοισι καὶ ἐν ποταμοῖσιν Ὑδάσπης. </l>
<l n="366" rend="indent(1)">τόσσος ἄρα στρατὸς ἦλθε· πόλις δ' ἐστείνετο λαῷ· </l>
<l n="367">καὶ στίχες εὐπήληκες ἐμιτρώθησαν ἀήταις, </l>
<l n="368">τετραπόρων πλήσαντες ἐν ἄστεϊ κύκλα κελεύθων· </l>
<l n="369">οἱ μὲν ἐνὶ τριόδοισιν ἐπήτριμοι, οἱ δ' ἐπὶ βάθροις </l>
<l n="370">ἄλλοι δ' ἠλιβάτοιο πρὸ τείχεος, οἱ δ' ἐπὶ πύργων </l>
<l n="371">νήδυμον ὕπνον ἴαυον ἀκοντοφόρων ἐπὶ λέκτρων. </l>
<l n="372">ἡγεμόνων δὲ φάλαγγας ἑῷ ξείνισσε μελάθρῳ </l>
<l n="373">Δηριάδης, καὶ πάντες ἀμοιβαίων ἐπὶ θώκων </l>
<l n="374">ξεινοδόκῳ βασιλῆι μιῆς ἥπτοντο τραπέζης. </l>
<l n="375">τοῖσι μὲν ἕσπερα δεῖπνα καὶ ἐννυχίου πτερὸν Ὕπνου </l>
<l n="376">μέμβλετο, καὶ στρατὸς εὗδεν ἐνόπλιος ἄρεϊ γείτων· </l>
<l n="377">ἐγρεμόθῳ δ' εὕδοντες ἐφωμίλησαν ὀνείρῳ, </l>
<l n="378">μιμηλὴν Σατύροισιν ἀναστήσαντες ἐνυώ. <pb/> </l>
</div>
<div type="Book" n="27">
<l n="t1"><label type="head">ΔΙΟΝΥΣΙΑΚΩΝ ΕΙΚΟΣΤΟΝ ΕΒΔΟΜΟΝ.</label> </l>
<l n="1" rend="indent(1)">Ἄρτι δὲ λυσιπόνοιο τιναξαμένη πτερὸν Ὕπνου </l>
<l n="2">ἀντολίης ὤιξε θύρας πολεμητόκος Ἠώς, </l>
<l n="3">καὶ Κεφάλου λίπε λέκτρα σελασφόρα· βαλλόμενος δὲ </l>
<l n="4">ἀντιπόρῳ Φαέθοντι μέλας λευκαίνετο Γάγγης· </l>
<l n="5">καὶ φυγὰς ἀρτιχάρακτος ἐχάζετο κῶνος ὀμίχλης </l>
<l n="6">σχιζόμενος φαέεσσιν· ἀπὸ δροσεροῖο δὲ δίφρου </l>
<l n="7">ὄρθριος εἰαρινῇσιν ἐλούσατο καρπὸς ἐέρσαις. </l>
<l n="8" rend="indent(1)">καὶ κλόνος ἦν. Φαέθων δὲ πυριτρεφέων δρόμον ἵππων </l>
<l n="9">ἀενάων ἐτέων φλογόεις ἀνεσείρασε ποιμήν, </l>
<l n="10">γείτονος εἰσαΐων κορυθαιόλον ἄρεος ἠχώ, </l>
<l n="11">καὶ στρατὸν αἰχμάζειν προκαλίζετο μάρτυρι πυρσῷ, </l>
<l n="12">θερμὸν ἀκοντίζων ῥοδόεν βέλος· ἀμφὶ δὲ γαίῃ </l>
<l n="13">αἱμαλέης ξένον ὄμβρον ἀπ' ἰκμάδος ὑέτιος Ζεὺς </l>
<l n="14">οὐρανόθεν κατέχευε, φόνου πρωτάγγελον Ἰνδῶν. </l>
<l n="15">καὶ φονίαις λιβάδεσσιν ἐνυαλίου νιφετοῖο </l>
<l n="16">δίψια κυανέης ἐρυθαίνετο νῶτα κονίης </l>
<l n="17">Ἰνδῴου δαπέδοιο· νεοσμήκτου δὲ σιδήρου </l>
<l n="18">Ἠελίου σελάγιζε βολαῖς ἀντίρροπος αἴγλη. <pb/> </l>
<l n="19" rend="indent(1)">φαινομένας δὲ φάλαγγας ἐπὶ κλόνον ὥπλισεν Ἰνδῶν </l>
<l n="20">Δηριάδης ὑπέροπλος, ἐποτρύνων δὲ μαχητὰς </l>
<l n="21">μῦθον ἀπειλητῆρος ἀνήρυγεν ἀνθερεῶνος· </l>
<l n="22" rend="indent(1)">„δμῶες ἐμοί, μάρνασθε, πεποιθότες ἠθάδι Νίκῃ, </l>
<l n="23">καὶ θρασὺν ὃν καλέουσι κερασφόρον υἷα Θυώνης </l>
<l n="24">λάτριν ἰσοκραίροιο τελέσσατε Δηριαδῆος. </l>
<l n="25">κτείνατέ μοι καὶ Πᾶνας ἀλοιητῆρι σιδήρῳ· </l>
<l n="26">εἰ δὲ θεοὶ γεγάασι, καὶ οὐ θέμις ἐστὶ δαΐξαι </l>
<l n="27">Πανὸς ἀνουτήτοιο δέμας τμητῆρι σιδήρῳ, </l>
<l n="28">Πᾶνας ὀρεσσινόμους ληίσσομαι, ἔνδοθι λόχμης </l>
<l n="29">ἔθνεα βουκολέοντας ἐρημονόμων ἐλεφάντων. </l>
<l n="30">πολλοὶ θῆρες ἔασι καὶ ἐνθάδε, τοῖσι συνάψω </l>
<l n="31">Φῆρας ὁμοῦ καὶ Πᾶνας ὀρεσσινόμου Διονύσου· </l>
<l n="32">κούρῃ δ' ἡμετέρῃ θαλαμηπόλον ἐσμὸν ὀπάσσω, </l>
<l n="33">δαινυμένου Μορρῆος ὑποδρηστῆρα τραπέζης. </l>
<l n="34">καί τις ἀνὴρ Φρυγίηθεν ὁμόστολος οἴνοπι Βάκχῳ </l>
<l n="35">Ἰνδῴου ποταμοῖο δέμας λούσειε ῥεέθροις, </l>
<l n="36">ἀντὶ δὲ Σαγγαρίου καλέσει πατρῷον Ὑδάσπην· </l>
<l n="37">ἄλλος ἀνὴρ Ἀλύβηθεν ὁμαρτήσας Διονύσῳ </l>
<l n="38">ἐνθάδε θητεύσειε, καὶ ἀργυρέου ποταμοῖο </l>
<l n="39">χεύματα καλλείψας πιέτω χρυσαυγέα Γάγγην. </l>
<l n="40">χάζεό μοι, Διόνυσε, φυγὼν δόρυ Δηριαδῆος· </l>
<l n="41">ἔστι καὶ ἐνθάδε πόντος ἀπείριτος· ἀλλὰ θαλάσσης </l>
<l n="42">Ἀρραβίης μετὰ κῦμα καὶ ἡμετέρη σε δεχέσθω· </l>
<l n="43">εὐρύτερος βυθὸς οὗτος ἐρεύγεται ἄγριον ὕδωρ, <pb/> </l>
<l n="44">καὶ Σατύρους καὶ Βάκχον ἐπάρκιός ἐστι καλύψαι </l>
<l n="45">καὶ στίχα Βασσαρίδων· οὐ μείλιχος ἐνθάδε Νηρεύς, </l>
<l n="46">οὐ Θέτις Ἰνδῴη σε δεδέξεται, οὐδέ σε κόλπῳ </l>
<l n="47">ξεινοδόκον μετὰ κῦμα πάλιν φεύγοντα σαώσει, </l>
<l n="48">αἰδομένη βαρύδουπον ἐμὸν πατρῷον Ὑδάσπην. </l>
<l n="49">ἀλλ' ἐρέεις· ‘Κρονίωνος Ὀλύμπιον αἷμα κομίζω’. </l>
<l n="50">Αἰθέρα Γαῖα λόχευσε χορῷ κεχαραγμένον ἄστρων· </l>
<l n="51">Οὐρανόθεν γένος ἔσχες· ἐμὴ δέ σε Γαῖα καλύψει· </l>
<l n="52">καὶ Κρόνον ὠμηστῆρα νέων θοινήτορα παίδων </l>
<l n="53">Οὐρανόθεν γεγαῶτα κατέκρυφε κόλπος ἀρούρης. </l>
<l n="54">εἰμὶ δοριθρασέος στρατιῆς πρόμος· εἰμὶ Λυκούργου </l>
<l n="55">φέρτερος, ὅς σε δίωκε καὶ ἀπτολέμους σέο Βάκχας· </l>
<l n="56">σὸν γένος οὐ κλονέει με Διιπετές· αἰνομόρου γὰρ </l>
<l n="57">σῆς Σεμέλης ἤκουσα πυριβλήτους ὑμεναίους· </l>
<l n="58">μὴ στεροπὴν ἀγόρευε Διὸς νυμφοστόλον εὐνῆς, </l>
<l n="59">μὴ κεφαλὴν Κρονίωνος ἢ ἄρσενα μηρὸν ἐνίψῃς· </l>
<l n="60">οὐ Διὸς ὠδίνοντος ἐμὲ κλονέουσι λοχεῖαι· </l>
<l n="61">πολλάκις ὠδίνουσαν ἐμὴν ἐνόησα γυναῖκα. </l>
<l n="62">σὺν σοὶ δ', ἢν ἐθέλῃ, γενέτης τεὸς αὐτοτόκος Ζεὺς </l>
<l n="63">ἄρσενι θωρήξειεν ἀρηγόνα θῆλυν Ἀθήνην, </l>
<l n="64">Νίκην ἣν καλέουσιν, ἵνα πρηῶνας ἀράξας </l>
<l n="65">Παλλάδος αἱμάξω κεφαλὴν ταμεσίχροϊ πέτρῳ </l>
<l n="66">ἢ δορὶ τολμήεντι, καὶ εὐκεράων ἀπὸ τόξων <pb/> </l>
<l n="67">μηρὸν ἀπειλητῆρος ὀιστεύσω Διονύσου, </l>
<l n="68">βουκεράων Σατύρων ἡγήτορος, οὐταμένου δὲ </l>
<l n="69">καὶ Διὶ καὶ Βρομίῳ καὶ Παλλάδι μῶμον ἀνάψω· </l>
<l n="70">εἰ δὲ σὺν ἀμφοτέροισι κορύσσεται ἀμφιγυήεις, </l>
<l n="71">δεύομαι Ἡφαίστου τεχνήμονος, ὄφρα καὶ αὐτῷ </l>
<l n="72">τεύχεα χαλκεύσειε πολύτροπα Δηριαδῆι. </l>
<l n="73">οὐ τρομέω ποτὲ θῆλυν ἐγὼ πρόμον· εἰ δὲ τινάσσει </l>
<l n="74">ἀστεροπὴν γενετῆρος, ἔχω πατρώιον ὕδωρ. </l>
<l n="75">καὶ θρασύν, ὃν καλέουσιν ὁμόγνιον αἷμα Λυαίου, </l>
<l n="76">Αἰακὸν οὐρανίοιο Διὸς βλάστημα τοκῆος </l>
<l n="77">Ζηνὶ καταχθονίῳ δεδαϊγμένον Ἄιδι πέμψω· </l>
<l n="78">οὐδέ μιν ἁρπάξειε δι' ἠέρος ἱπτάμενος Ζεύς. </l>
<l n="79">καὶ πολέας Κρονίδαο δεδουπότας υἷας ἀκούω· </l>
<l n="80">Δάρδανος ἐκ Διὸς ἔσκε καὶ ὤλετο, καὶ θάνε Μίνως, </l>
<l n="81">οὐδέ μιν ἐρρύσαντο Διὸς ταυρώπιδες εὐναί· </l>
<l n="82">εἰ δὲ θεμιστεύει καὶ ἐν Ἄιδι, τίς φθόνος Ἰνδοῖς, </l>
<l n="83">Αἰακὸς εἰ φθιμένοισι δικάζεται; ἢν δ' ἐθελήσῃ, </l>
<l n="84">κοιρανίην νεκύων ἐχέτω καὶ σκῆπτρα βερέθρου. </l>
<l n="85">καὶ δολιχοῖς μελέεσσιν ἐπιψαύοντας Ὀλύμπου </l>
<l n="86">Γηγενέας Κύκλωπας ὀλέσσατε, μὴ δορὸς αἰχμὴν </l>
<l n="87">γαστρὶ μέσῃ πήξαντες ἢ αὐχένι, χαλκοβαρὲς δὲ </l>
<l n="88">ὀφθαλμῷ τροχόεντι βέλος τετορημένον ἔστω. </l>
<l n="89">μὴ χθονίους Κύκλωπας ὀλέσσατε· καὶ γὰρ ἐκείνων </l>
<l n="90">δεύομαι· Ἰνδῴῳ δὲ παρήμενος ἐσχαρεῶνι <pb/> </l>
<l n="91">Βρόντης μὲν βαρύδουπον ἐμοὶ σάλπιγγα τελέσσῃ </l>
<l n="92">βρονταίοις πατάγοισιν ἰσόκτυπον, ὄφρα κεν εἴην </l>
<l n="93">Ζεὺς χθόνιος, Στερόπης δὲ νέην ἀντίρροπον αἴγλην </l>
<l n="94">ἀστεροπῇ τεύξειε καὶ ἐνθάδε· καί μιν ἑλίξω </l>
<l n="95">μαρνάμενος Σατύροισιν, ἵνα φρένα μᾶλλον ἀμύξῃ </l>
<l n="96">Δηριάδην κτυπέοντα καὶ ἀστράπτοντα δοκεύων </l>
<l n="97">ζηλήμων Κρονίδης, πεφοβημένος ὄρχαμον Ἰνδῶν </l>
<l n="98">ὑψιγόνου φλογόεντος ἀκοντιστῆρα κεραυνοῦ. </l>
<l n="99">τίς φθόνος, εἰ πρηστῆρι μαχήμονα χεῖρα κορύσσω; </l>
<l n="100">μητρὸς ἐμῆς γενέτης, φλογερῶν ἐπιήρανος ἄστρων, </l>
<l n="101">αὐτὸς ὅλος Φαέθων πυρόεις πρόμος· εἰ δὲ τοκῆος </l>
<l n="102">αἷμα φέρω ποταμοῖο, καὶ ὑδατόεντι βελέμνῳ </l>
<l n="103">μαρνάμενος μόθον ὑγρὸν ἀναστήσω Διονύσῳ, </l>
<l n="104">Βάκχων ἐχθρὰ κάρηνα ῥοαῖς ποταμοῖο καλύπτων. </l>
<l n="105">καὶ βυθίων τμήξαντες ἀλοιητῆρι σιδήρῳ </l>
<l n="106">σώματα Τελχίνων τυμβεύσατε γείτονι πόντῳ, </l>
<l n="107">πατρὶ Ποσειδάωνι μεμηλότα, δαιδαλέου δὲ </l>
<l n="108">δίφρου γλαυκὰ λέπαδνα καὶ ὑγροπόρων γένος ἵππων </l>
<l n="109">νίκης πόντια δῶρα κομίσσατε Δηριαδῆι. </l>
<l n="110">καὶ ναέτην † βαρύδεσμον ἀπειρώδινος Ἀθήνης </l>
<l n="111">Ἡφαίστου πυρόεντος ἀπόσπορον αἴθοπι πυρσῷ <pb/> </l>
<l n="112">φλέξατε, τὸν καλέουσιν Ἐρεχθέα· καὶ γὰρ ἐκείνου </l>
<l n="113">αἷμα φέρει περίπυστον Ἐρεχθέος, ὅν ποτε μαζῷ </l>
<l n="114">παρθενικὴ φυγόδεμνος ἀνέτρεφε Παλλὰς ἀμήτωρ, </l>
<l n="115">λάθριον ἀγρύπνῳ πεφυλαγμένον αἴθοπι λύχνῳ· </l>
<l n="116">μιμνέτω Ἰνδῴῃ κεκαλυμμένος αἴθοπι κίστῃ, </l>
<l n="117">καὶ κενεοῦ ζοφόεντος ἐν ἕρκεϊ παρθενεῶνος. </l>
<l n="118">καὶ τροχαλοὺς δρηστῆρας ἐυσκάρθμοιο βοείης, </l>
<l n="119">ἴδμονας εὐπήληκος ἐνυαλίοιο χορείης, </l>
<l n="120">ἄξατέ μοι Κορύβαντας ἀτευχέας· ὀλλυμένοις δὲ </l>
<l n="121">διχθαδίοις τεκέεσσιν ἐπικλαύσειε Καβειρώ, </l>
<l n="122">Λημνιὰς ἀκρήδεμνος· ἀπορρίψας δὲ πυράγρην </l>
<l n="123">αἰθαλόεις Ἥφαιστος ἑῆς ὀλετῆρα γενέθλης </l>
<l n="124">ἥμενον ἀθρήσειεν ὑπὲρ δίφροιο Καβείρων </l>
<l n="125">ἵππων χαλκοπόδων ἐπιβήτορα Δηριαδῆα. </l>
<l n="126">κτείνω μὲν Διὸς υἷας· Ἀρισταῖον δὲ δαμάσσαι </l>
<l n="127">οὐ φθονέω Μορρῆι, λαγωβόλον υἱέα Φοίβου, </l>
<l n="128">οὐτιδανῆς ἐλατῆρα φιλοπτολέμοιο μελίσσης. </l>
<l n="129">ὑμεῖς μὲν δρεπάνοισι καὶ ἀμφιπλῆγι μαχαίρῃ </l>
<l n="130">κτείνετε Βασσαρίδων ἁπαλὰς στίχας, ὑψίκερων δὲ </l>
<l n="131">παῖδα Διὸς κερόεις ποταμήιος υἱὸς ὀλέσσει. </l>
<l n="132">μή τις ὑποπτήσσειεν ἰδὼν ἐλατῆρα λεαίνης <pb/> </l>
<l n="133">ἢ πρόμον ἀγροτέρης ἐπιβήμενον ἰξύος ἄρκτου, </l>
<l n="134">μὴ θηρῶν ζυγίων βλοσυρὸν στόμα· τίς γὰρ ἀλύξει </l>
<l n="135">πόρδαλιν ἠὲ λέοντα κορυσσομένων ἐλεφάντων;“ </l>
<l n="136" rend="indent(1)">ὣς φαμένου βασιλῆος ἐπὶ κλόνον ἤιον Ἰνδοί, </l>
<l n="137">οἱ μὲν ὑπὲρ νώτοιο σιδηροφόρων ἐλεφάντων, </l>
<l n="138">οἱ δὲ συνεστρατόωντο θυελλοπόδων ὑπὲρ ἵππων. </l>
<l n="139">καὶ πολὺς ἦν πρυλέων στρατὸς ἄπλετος, οἱ μὲν ἀκωκάς, </l>
<l n="140">οἱ δὲ σάκος φορέοντες, ὁ δὲ κληῖδα φαρέτρης· </l>
<l n="141">ἄλλος ἀνηέρταζεν ἀνὴρ χαλκήλατον ἅρπην </l>
<l n="142">ἀμητὴρ πολέμοιο, καὶ ἔστιχεν ἄλλος ἀείρων </l>
<l n="143">ἀσπίδα καὶ θοὰ τόξα καὶ ἠνεμόεντας ὀιστούς. </l>
<l n="144" rend="indent(1)">καὶ μόθον ἐστήσαντο παρὰ στόμα γείτονος Ἰνδοῦ, </l>
<l n="145">ἐς πεδίον προθέοντες. ἀπ' εὐδένδροιο δὲ λόχμης </l>
<l n="146">ἀσπίσι καὶ ξιφέεσσι καὶ ἀρραγέεσσι πετήλοις </l>
<l n="147">θυρσοφόρος Διόνυσος ἑοὺς ἐκόρυσσε μαχητάς. </l>
<l n="148">καὶ πισύρων ἀνέμων † φλογερῆς ἀντώπιον Ἠοῦς † </l>
<l n="149">τέτραχα τεμνομένην στρατιὴν ἐστήσατο Βάκχων· </l>
<l n="150">πρώτην μὲν βαθύδενδρα παρὰ σφυρὰ κυκλάδος Ἄρκτου, </l>
<l n="151">ἧχι πολυσπερέων ποταμῶν πεφορημένον ὁλκῷ </l>
<l n="152">Καυκασίου σκοπέλοιο Διιπετὲς ἔρχεται ὕδωρ· <pb/> </l>
<l n="153">τὴν ἑτέρην δὲ φάλαγγα συνήρμοσεν, ὁππόθι γαίης </l>
<l n="154">μεσσατίης στεφανηδὸν ἐς ἑσπέριον κλίμα νεύων </l>
<l n="155">δίστομος οὐρεσίφοιτος ἑὸν ῥόον Ἰνδὸς ἑλίσσει, </l>
<l n="156">κύμασιν ἀμφίζωστον ἐπιστέψας Παταληνήν, </l>
<l n="157">τὴν αὐτὴν παρὰ πέζαν, ὅπῃ περιμήκεϊ πορθμῷ </l>
<l n="158">χεῦμα παλινδίνητον ἄγει βαρύδουπος Ὑδάσπης· </l>
<l n="161">καὶ τριτάτην κόσμησεν, ὅπῃ νοτίῳ παρὰ κόλπῳ </l>
<l n="159">κύματι πορφύροντι μεσημβριὰς ἕλκεται ἅλμη· </l>
<l n="160">καὶ στρατιὴν εὔχαλκον ἄναξ ἔστησε τετάρτην </l>
<l n="162">ἀντολίης ὑπὸ πέζαν, ὅθεν δονακῆα διαίνων </l>
<l n="163">στέλλεται εὐόδμοισι κατάρρυτος ὕδασι Γάγγης. </l>
<l n="164">κεκριμένης δὲ φάλαγγος ἐυκνήμιδος ἑκάστης </l>
<l n="165">τέσσαρας εὐπήληκας ἐκόσμεεν ἡγεμονῆας, </l>
<l n="166">καὶ στρατὸν ὀτρύνων λαοσσόον ἴαχε φωνήν· </l>
<l n="167" rend="indent(1)">„Βασσαρίδες, καὶ δεῦρο χορεύσατε, δυσμενέων δὲ </l>
<l n="168">κτείνατε βάρβαρα φῦλα, καὶ ἔγχεσι μίξατε θύρσους, </l>
<l n="169">μίξατε καὶ ξιφέεσσι· καὶ ἠθάδος ἀντὶ τραπέζης </l>
<l n="170">σάλπιγξ ἐγρεκύδοιμος ἐμοῖς Σατύροισι γενέσθω </l>
<l n="171">πηκτὶς ἐμή· χλοερὴ δὲ καταιχμάζουσα σιδήρου </l>
<l n="172">δούρατα νικήσειεν ἀκαχμένα φυλλὰς ὀπώρη· </l>
<l n="173">ἀντὶ δὲ νυκτελίοιο χοροστασίης Διονύσου </l>
<l n="174">αὐλὸς ἐμὸς φθέγξοιτο μετάτροπον ὕμνον ἐνυοῦς, </l>
<l n="175">τερψινόου Βρομίοιο λιπὼν ἐπιδόρπιον ἠχώ. </l>
<l n="176">εἰ μὲν ἐμοὶ γόνυ δοῦλον ὑποκλίνειεν Ὑδάσπης </l>
<l n="177">μηδὲ πάλιν Βάκχοισι παλίγκοτον οἶδμα κορύσσῃ, </l>
<l n="178">ἔσσομαι εὐάντητος, ὅλον δέ οἱ ἀγλαὸν ὕδωρ <pb/> </l>
<l n="179">χεύμασι ληναίοισιν ἐς εὔιον οἶνον ἀμείψω, </l>
<l n="180">τεύχων λαρὰ ῥέεθρα, καὶ ἀγριάδος λόφον ὕλης </l>
<l n="181">μιτρώσω πετάλοισι καὶ ἀμπελόεντα τελέσσω· </l>
<l n="182">εἰ δὲ πάλιν προχοῇσιν ἀλεξικάκοισιν ἀρήξει </l>
<l n="183">Ἰνδοῖς κτεινομένοισι καὶ υἱέι Δηριαδῆι, </l>
<l n="184">ἀνδροφυὴς κερόεσσαν ἔχων ποταμηίδα μορφήν, </l>
<l n="185">χεῦμα γεφυρώσαντες ὑπερφιάλου ποταμοῖο </l>
<l n="186">ἴχνεσιν ἀβρέκτοισιν ὁδεύσατε δίψιον ὕδωρ, </l>
<l n="187">καὶ γυμνῇ ψαμάθῳ πατέων αὐχμηρὸν Ὑδάσπην </l>
<l n="188">πεζὸς ὄνυξ εὔιππος ἐπιξύσειε κονίην. </l>
<l n="189">εἰ δὲ πολυπτοίητος ἀρειμανέων πρόμος Ἰνδῶν </l>
<l n="190">αἰθερίου Φαέθοντος ἀπόσπορός ἐστι γενέθλης </l>
<l n="191">καὶ Φαέθων πυρόεσσαν ἐμοὶ στήσειεν ἐνυώ, </l>
<l n="192">θυγατέρος κερόεσσαν ἑῆς ὠδῖνα γεραίρων, </l>
<l n="193">γνωτὸν ἐμοῦ Κρονίδαο πάλιν Φαεθοντίδι χάρμῃ </l>
<l n="194">πόντιον ὑδατόεντα πυρὸς σβεστῆρα κορύσσω· </l>
<l n="195">Θρινακίην δ' ἐπὶ νῆσον ἐλεύσομαι, ὁππόθι ποῖμναι </l>
<l n="196">καὶ βόες αἰθερίοιο πυραυγέος ἡνιοχῆος, </l>
<l n="197">Ἠελίου δὲ θύγατρα, δορικτήτην ἅτε κούρην, </l>
<l n="198">Λαμπετίην ἀέκουσαν ἐπὶ ζυγὰ δούλια σύρω, </l>
<l n="199">ὄφρα γόνυ κλίνειε· καὶ εἰς ὄρος Ἀστρὶς ἀλάσθω, </l>
<l n="200">μυρομένη βαρύδεσμον ὀπάονα Δηριαδῆα· </l>
<l n="201">ἐλθέτω, ἢν ἐθέλῃ, μετανάστιος εἰς χθόνα Κελτῶν, <pb/> </l>
<l n="202">ὄφρα φυτὸν γεγαυῖα σὺν Ἡλιάδεσσι καὶ αὐτὴ </l>
<l n="203">πυκνὰ φιλοθρήνοισιν ἐπικλαύσειε ῥεέθροις. </l>
<l n="204">σπεύσατέ μοι καὶ κύκλα μελαρρίνοιο προσώπου </l>
<l n="205">Ἰνδῶν ληιδίων λευκαίνετε μύστιδι γύψῳ, </l>
<l n="206">καὶ θρασὺν ἀμπελόεντι περιπλεχθέντα κορύμβῳ ... </l>
<l n="207">νεβρίδα χαλκοχίτωνι καθάψατε Δηριαδῆι· </l>
<l n="208">καὶ Βρομίῳ γόνυ δοῦλον ὑποκλίνων μετὰ νίκην </l>
<l n="209">Ἰνδὸς ἄναξ ῥίψειεν ἑὸν θώρηκα θυέλλαις, </l>
<l n="210">κρείσσονι λαχνήεντι δέμας θώρηκι καλύπτων, </l>
<l n="211">καὶ πόδα πορφυρέοισι περισφίγξειε κοθόρνοις </l>
<l n="212">ἀργυρέας ἀνέμοισιν ἑὰς κνημῖδας ἐάσσας, </l>
<l n="213">καὶ μετὰ φοίνια τόξα καὶ ἠθάδος ἔργα κυδοιμοῦ </l>
<l n="214">ὄργια νυκτιχόρευτα διδασκέσθω Διονύσου, </l>
<l n="215">βάρβαρα δινεύων ἐπιλήνια βόστρυχα χαίτης. </l>
<l n="216">δυσμενέων δὲ κάρηνα κομίσσατε σύμβολα νίκης </l>
<l n="217">Τμῶλον ἐς ἠνεμόεντα, πεπαρμένα μάρτυρι θύρσῳ· </l>
<l n="218">πολλὰς δ' ἐκ πολέμοιο μεταστήσω στίχας Ἰνδῶν </l>
<l n="219">ζωγρήσας μετ' ἄρηα, παρὰ προπύλαια δὲ Λυδῶν </l>
<l n="220">πήξω μαινομένοιο κεράατα Δηριαδῆος.“ </l>
<l n="221" rend="indent(1)">ὣς φάμενος θάρσυνεν· ἐπερρώοντο δὲ Βάκχαι, </l>
<l n="222">Σιληνοὶ δ' ἀλάλαζον ἀρηιφίλης μέλος ἠχοῦς </l>
<l n="223">καὶ Σάτυροι κελάδησαν ὁμοφθόγγων ἀπὸ λαιμῶν· </l>
<l n="224">καὶ τυπάνου κελάδοντος ὁμόθροος ἔβρεμεν ἠχὼ <pb/> </l>
<l n="225">φρικαλέον μύκημα, φιλοκροτάλων δὲ γυναικῶν </l>
<l n="226">χερσὶν ἀμοιβαίῃσιν ἀράσσετο δίκτυπος ἠχώ· </l>
<l n="227">καὶ νομίη Φρύγα ῥυθμὸν ἀγέστρατος ἴαχε σύριγξ. </l>
<l n="228">καὶ Σάτυροι πολέμιζον· ἐλευκαίνοντο δὲ γύψῳ </l>
<l n="229">μυστιπόλῳ, καὶ φρικτὸν ἐπῃώρητο παρειαῖς </l>
<l n="230">ψευδομένου νόθον εἶδος ἀφωνήτοιο προσώπου. </l>
<l n="231" rend="indent(1)">καὶ στρατιῆς προκέλευθος ἐπιβρίζουσα κυδοιμῷ </l>
<l n="232">Μυγδονίη μάρμαιρε δι' ἠέρος ἁλλομένη φλόξ, </l>
<l n="233">Βακχείην πυρόεσσαν ἀπαγγέλλουσα λοχείην· </l>
<l n="234">Σιληνοῦ δὲ γέροντος ἀπ' εὐκεράοιο μετώπου </l>
<l n="235">μαρμαρυγὴ σελάγιζεν· ὀρεσσαύλοιο δὲ Βάκχης </l>
<l n="236">δέσμιος ἀπλέκτοισι δράκων ἐσφίγγετο χαίταις. </l>
<l n="237">καί τις ἐπ' ἀντιβίοισι μεμηνότα τίγριν ἱμάσσων </l>
<l n="238">δίφρα διεπτοίησεν ὁμοζυγέων ἐλεφάντων· </l>
<l n="239">καὶ πολιὸς κεκόρυστο Μάρων ἑλικώδεϊ θαλλῷ, </l>
<l n="240">ἡμερίδων ὄρπηκι διασχίζων δέμας Ἰνδῶν </l>
<l n="241">μαρναμένων. —καὶ πάντες, ὅσοι ναετῆρες Ὀλύμπου, </l>
<l n="242">Ζηνὶ παρεδριόωντες ἔσω θεοδέγμονος αὐλῆς </l>
<l n="243">πασσυδὸν ἠγορόωντο πολυχρύσων ἐπὶ θώκων. </l>
<l n="244">τοῖσι δὲ δαινυμένοισιν ἀπὸ κρητῆρος ἀφύσσων </l>
<l n="245">εὐχαίτης γλυκὺ νέκταρ ἐῳνοχόει Γανυμήδης. </l>
<l n="246">οὐ τότε γὰρ Τρώεσσιν Ἀχαιικὸς ἔβρεμεν ἄρης, </l>
<l n="247">ὡς πάρος ὄφρα κύπελλα πάλιν μακάρεσσι κεράσσῃ </l>
<l n="248">Ἥβη καλλιέθειρα, καὶ ἀθανάτων ἑκὰς εἴη <pb/> </l>
<l n="249">Τρώιος οἰνοχόος, μὴ πατρίδος οἶτον ἀκούσῃ. </l>
<l n="250">τοῖσι συναγρομένοις ἀγορήσατο μητίετα Ζεύς, </l>
<l n="251">ἔννεπε δ' Ἀπόλλωνι καὶ Ἡφαίστῳ καὶ Ἀθήνῃ· </l>
<l n="252" rend="indent(1)">„ἄξονος ὀμφαίοιο θεηγόρε κοίρανε Πυθοῦς, </l>
<l n="253">τοξοσύνης σκηπτοῦχε, σελασφόρε, σύγγονε Βάκχου, </l>
<l n="254">μνώεο Παρνησσοῖο καὶ ὑμετέρου Διονύσου· </l>
<l n="255">Ἄμπελος οὔ σε λέληθεν ἐφήμερος· οἶσθα καὶ αὐτὴν </l>
<l n="256">ἀμφοτέρων σκοπέλων διδυμάονα μύστιδα πεύκην· </l>
<l n="257">ἀλλὰ κασιγνήτοιο τεοῦ προμάχιζε Λυαίου, </l>
<l n="258">Βασσαρίδων ἐπίκουρος Ὀλύμπια τόξα τιταίνων· </l>
<l n="259">Παρνησσοῦ δὲ γέραιρε τεὴν ξυνήονα πέτρην, </l>
<l n="260">ὁππόθι κωμάζουσα χοροίτυπος ἴαχε Βάκχη, </l>
<l n="261">σοὶ μέλος ἐντύνουσα καὶ ἀγρύπνῳ Διονύσῳ, </l>
<l n="262">Δελφικὸν ἀμφοτέροισιν ὁμόζυγον ἁψαμένη πῦρ. </l>
<l n="263">μνώεο σῆς, κλυτότοξε, λεοντοφόνοιο Κυρήνης· </l>
<l n="264">δὸς χάριν ἀμφοτέροισι, καὶ Ἀγρέι καὶ Διονύσῳ· </l>
<l n="265">ὡς Νόμιος Σατύρων νομίων προμάχιζε γενέθλης. </l>
<l n="266">Ἥρης ζῆλον ἄλαλκε βαρύφρονα, μή ποτε Φοίβου </l>
<l n="267">μητρυιὴ γελάσειε Διωνύσοιο φυγόντος, </l>
<l n="268">ἥ τις ἐμῶν μεθέπουσα χόλον καὶ ζῆλον ἐρώτων </l>
<l n="269">αἰὲν ἐμοῖς τεκέεσσι κορύσσεται· οὔ σε διδάξω </l>
<l n="270">μητέρος ὑμετέρης λόχιον πόνον, ἡνίκα παίδων </l>
<l n="271">δίζυγα φόρτον ἔχουσα πολύπλανος ἤιε Λητώ, </l>
<l n="272">κέντροις παιδογόνοισιν ἱμασσομένη τοκετοῖο, <pb/> </l>
<l n="273">ὁππότε Πηνειοῖο φυγὰς ῥόος, ὁππότε Δίρκη </l>
<l n="274">μητέρα σὴν ἀπέειπεν, ὅτε δρόμον εἶχε καὶ αὐτὸς </l>
<l n="275">Ἀσωπὸς βαρύγουνος ὀπίστερον ἴχνος ἑλίσσων, </l>
<l n="276">εἰσόκε Δῆλος ἄμυνε μογοστόκος, εἰσόκε Λητὼ </l>
<l n="277">οὐτιδανοῖς πετάλοισι γέρων μαιώσατο φοῖνιξ. </l>
<l n="278">καὶ σύ, Διὸς πατέρος καὶ μητέρος ἄτρομε κούρη, </l>
<l n="279">γνωτῷ, Παλλάς, ἄμυνε τεῆς κοσμήτορι πάτρης· </l>
<l n="280">ῥύεο σοὺς ναετῆρας ἐφεσπομένους Διονύσῳ, </l>
<l n="281">μηδὲ τεοῦ Μαραθῶνος ὀλωλότα τέκνα νοήσῃς· </l>
<l n="282">Ἀκταίης δὲ γέραιρε φερέπτολιν ὄζον ἐλαίης· </l>
<l n="283">Ἰκαρίῳ δὲ γέροντι χαρίζεο· καὶ γὰρ ἐκείνῳ </l>
<l n="284">δώσει ποικιλόβοτρυς ἑὴν Διόνυσος ὀπώρην· </l>
<l n="285">μνώεο Τριπτολέμοιο καὶ εὐαρότου Κελεοῖο, </l>
<l n="286">μὴ ταλάρους γονόεντας ἀτιμήσῃς Μετανείρης· </l>
<l n="287">καὶ γὰρ ἀοσσητῆρος ἐρισταφύλου σέο Βάκχου </l>
<l n="288">Ζεὺς γονόεις ὠδῖνα πατὴρ ἐγκύμονι μηρῷ, </l>
<l n="289">θηλυτέρην δ' ἐλόχευσε τεὴν ὠδῖνα καρήνῳ. </l>
<l n="290">ἀλλὰ τεὴν δονέουσα γενέθλιον ἥλικα λόγχην, </l>
<l n="291">αἰγίδα δ' αἰθύσσουσα κυβερνήτειραν ἐνυοῦς, </l>
<l n="292">γίνεό μοι Σατύροισι βοηθόος, ὅττι καὶ αὐτοὶ <pb/> </l>
<l n="293">αἰγὸς ὀρεσσινόμου λασίους φορέουσι χιτῶνας· </l>
<l n="294">καὶ θεὸς ἀγρονόμων, νομίης σύριγγος ἀνάσσων, </l>
<l n="295">αἰγίδος ὑμετέρης ἐπιδεύεται αἰγίβοτος Πάν, </l>
<l n="296">ὃς πρὶν ἀσυλήτοισιν ἐμοῖς σκήπτροισιν ἀρήγων </l>
<l n="297">μάρνατο Τιτήνεσσι, γαλακτοφόρου δὲ τιθήνης </l>
<l n="298">αἰγὸς Ἀμαλθείης ὀρεσίδρομος ἔπλετο ποιμήν· </l>
<l n="299">ῥύεο τὸν μετόπισθε βοηθόον Ἀτθίδι χάρμῃ, </l>
<l n="300">Μηδοφόνον ῥυτῆρα τινασσομένου Μαραθῶνος. </l>
<l n="301">αἰγίδα σεῖο τίνασσε προασπίζουσα Λυαίου, </l>
<l n="302">σεῖο κασιγνήτου μελαναίγιδος, ὃς σέο πάτρην </l>
<l n="303">ῥύσεται ἐξελάσας Βοιώτιον ἡγεμονῆα· </l>
<l n="304">καὶ μέλος ἀείσει ζωάγριον ἀστὸς Ἐλευθοῦς </l>
<l n="305">πιστὸν ἀνευάζων Ἀπατούριον υἷα Θυώνης· </l>
<l n="306">οὐ μετὰ δὴν Φρύγα ῥυθμὸν ἀνακρούσουσιν Ἀθῆναι </l>
<l n="307">Λιμναῖον μετὰ Βάκχον Ἐλευθερίῳ Διονύσῳ. </l>
<l n="308">ὦ γένος ἀλλοπρόσαλλον Ὀλύμπιον· ἆ μέγα θαῦμα· </l>
<l n="309">ξείνῳ Δηριαδῆι παρίσταται Ἀργολὶς Ἥρη, </l>
<l n="310">Κεκροπίδας δὲ φάλαγγας ἀναίνεται Ἀτθὶς Ἀθήνη, </l>
<l n="311">μητρὶ δὲ πιστὰ φέρων, ἐμὸν υἱέα Βάκχον ἐάσσας </l>
<l n="312">καὶ στρατιὴν Θρήισσαν ἐφεσπομένην Διονύσῳ, </l>
<l n="313">ῥύεται Ἰνδὸν ὅμιλον ἐμὸς Θρηίκιος Ἄρης. </l>
<l n="314">ἀλλὰ πυρὶ φλογόεντι συναιχμάζων Διονύσῳ, <pb/> </l>
<l n="315">μοῦνος ἐγὼ πάντεσσι κορύσσομαι, εἰσόκε Βάκχος </l>
<l n="316">κυανέην προθέλυμνον ἀιστώσειε γενέθλην. </l>
<l n="317">καὶ σύ, τελεσσιγόνου φιλοπάρθενε νυμφίε Γαίης, </l>
<l n="318">ἠρεμέεις, Ἥφαιστε, καὶ οὐκ ἀλέγεις Μαραθῶνος, </l>
<l n="319">ἧχι θεᾶς ἀγάμου γάμιον σέλας; οὔ σε διδάξω </l>
<l n="320">μυστιπόλους σπινθῆρας ἀειφανέος σέο λύχνου. </l>
<l n="321">λάρνακα παιδοκόμου μιμνήσκεο παρθενεῶνος, </l>
<l n="322">ᾧ ἔνι κοῦρος ἔην Γαιήιος, ᾧ ἔνι κούρη </l>
<l n="323">σὸν σπόρον αὐτοτέλεστον ἀνέτρεφεν ἄρσενι μαζῷ· </l>
<l n="324">σὸν πέλεκυν κούφιζε μογοστόκον, ὄφρα σαώσῃς </l>
<l n="325">σῷ λοχίῳ βουπλῆγι τεῆς ναετῆρας Ἀθήνης. </l>
<l n="326">ἠρεμέεις, Ἥφαιστε, καὶ οὐ σέο τέκνα σαώσεις; </l>
<l n="327">ἠθάδα πυρσὸν ἄειρε προασπιστῆρα Καβείρων, </l>
<l n="328">ὄμμα δὲ σεῖο τίταινε, καὶ ἀρχαίην σέο νύμφην </l>
<l n="329">μεμφομένην σκοπίαζε τεὴν φιλόπαιδα Καβειρώ· </l>
<l n="330">Λημνιὰς Ἀλκιμάχεια τεῆς ἐπιδεύεται ἀλκῆς.“ </l>
<l n="331" rend="indent(1)">ὣς φαμένου σπέρχοντο θεοὶ ναετῆρες Ὀλύμπου ... </l>
<l n="332">ξυνοὶ ἀοσσητῆρες Ἀθηναίη καὶ Ἀπόλλων, </l>
<l n="333">καὶ πυρόεις Ἥφαιστος ὁμάρτεε Τριτογενείῃ. </l>
<l n="334">ἀθανάτοις δ' ἑτέροισιν ὁμίλεε σύνδρομος Ἥρη, </l>
<l n="335">Ἄρεα χειρὸς ἔχουσα καὶ εὐρυρέεθρον Ὑδάσπην, </l>
<l n="336">δυσμενέων συνάεθλον ὁμοζήλοιο κυδοιμοῦ, </l>
<l n="337">τοῖσι Φόβος καὶ Δεῖμος ὁμέμποροι, οἷσι καὶ αὐτὴ </l>
<l n="338">ἀντίπαλος Βρομίοιο φερέσταχυς ἵκετο Δηώ, </l>
<l n="339">ζωογόνῳ φθονέουσα φιλοσταφύλῳ Διονύσῳ, </l>
<l n="340">ὅττι μέθης ποτὸν εὗρε, παλαίτερον εὖχος ἐλέγξας </l>
<l n="341">Ζαγρέος ἀρχεγόνοιο φατιζομένου Διονύσου. <pb/> </l>
</div>
<div type="Book" n="28">
<l n="t1"><label type="head">ΔΙΟΝΥΣΙΑΚΩΝ ΕΙΚΟΣΤΟΝ ΟΓΔΟΟΝ.</label> </l>
<l n="1" rend="indent(1)">Ἔνθα τις ἀπρήυντος ἔην ἔρις· ἀμφότεροι γὰρ </l>
<l n="2">Φαῦνος Ἀρισταῖός τε μίαν συνέλασσαν ἐνυώ, </l>
<l n="3">οἷσιν ἐφωμάρτησε καὶ Αἰακός, ἄξια ῥέζων </l>
<l n="4">Ζηνὸς ἑοῦ γενετῆρος, ὑπὲρ νώτοιο τιταίνων </l>
<l n="5">ἀσπίδα χαλκείην πολυδαίδαλον, ἧς ἐνὶ κύκλῳ </l>
<l n="6">δαίδαλα πολλὰ πέπαστο, τά περ κάμε Λήμνιος ἄκμων. </l>
<l n="7" rend="indent(1)">καὶ στρατιὴ κεκόρυστο πολύτροπος εἰς μόθον Ἰνδῶν </l>
<l n="8">σπερχομένων ἀγεληδόν· ὁ μὲν ταμεσίχροϊ κισσῷ </l>
<l n="9">κραιπνὸς ἐς ὑσμίνην πολυδαίδαλα δίφρα νομεύων </l>
<l n="10">πορδαλίων ἐπέβαινεν, ὁ δὲ φρίσσοντι λεπάδνῳ </l>
<l n="11">ζεῦξεν Ἐρυθραίων ὀρεσίδρομον ἅρμα λεόντων </l>
<l n="12">καὶ βλοσυρὴν ἴθυνε συνωρίδα, κυανέας δὲ </l>
<l n="13">ἄλλος ἐριπτοίητος ἀκοντίζων στίχας Ἰνδῶν </l>
<l n="14">ἀστεμφὴς ἀχάλινον ἐτέρπετο ταῦρον ἱμάσσων, </l>
<l n="15">καί τις ἀναΐξας Κυβεληίδος εἰς ῥάχιν ἄρκτου </l>
<l n="16">ἔχραε δυσμενέεσσι, καὶ οἴνοπα θύρσον ἑλίσσων </l>
<l n="17">ἡνιόχους ἐφόβησε τανυκνήμων ἐλεφάντων· <pb/> </l>
<l n="18">ἄλλος ἀκοντίζων στρατιὴν ταμεσίχροϊ κισσῷ </l>
<l n="19">οὐ ξίφος, οὐ σάκος εἶχε περίτροχον, οὐ δόρυ χάρμης </l>
<l n="20">φοίνιον, ἀλλὰ πέτηλα φυτῶν ἑλικώδεα σείων </l>
<l n="21">λεπτῷ χαλκοχίτωνα κατέκτανεν ἀνέρα θαλλῷ. </l>
<l n="22">καὶ πάταγος βρονταῖος ἐπέκτυπεν εἴκελος αὐλῷ· </l>
<l n="23">Σιληνοὶ δ' ἰάχησαν· ἐπεστρατόωντο δὲ Βάκχαι, </l>
<l n="24">νεβρίδας ὡς θώρηκα κατὰ στέρνοιο βαλοῦσαι. </l>
<l n="25">καί τις ὀρεσσινόμων Σατύρων, ἅτε πῶλον ἐλαύνων, </l>
<l n="26">ποσσὶ διχαζομένοισιν ὑπὲρ ῥάχιν ἧστο λεαίνης. </l>
<l n="27" rend="indent(1)">Ἰνδοὶ δ' ἀνταλάλαζον, ἀολλίζων δὲ μαχητὰς </l>
<l n="28">βάρβαρος ἐσμαράγησεν ἀγέστρατος αὐλὸς ἐνυοῦς· </l>
<l n="29">στέμματα μὲν κορύθεσσιν, ἐπέκτυπε δ' αἰγίδι θώρηξ, </l>
<l n="30">ἔγχεσι θύρσος † ἔθυσε, καὶ ἰσάζοντο κοθόρνοις </l>
<l n="31">ἀντίτυποι κνημῖδες. ὁμοζυγέων δὲ φορήων </l>
<l n="32">στοιχάδες ἀλλήλῃσιν ἐπηρείδοντο βοεῖαι, </l>
<l n="33">καὶ πρυλέες πρυλέεσσιν, ἀερσιλόφῳ δὲ καρήνῳ </l>
<l n="34">Μυγδονίην πήληκα Πελασγιὰς ὤθεε πήληξ. </l>
<l n="35" rend="indent(1)">καὶ κλόνος ἦν προμάχων ἑτερότροπος· ὃς μὲν ἀείρων ... </l>
<l n="36">Βακχείης ἐλέλιζε μετάρσιον ἅλμα χορείης, </l>
<l n="37">ὃς δὲ πεσὼν στενάχιζεν, ὁ δ' ἐκροτάλιζε πεδίλῳ, </l>
<l n="38">ὃς δὲ τυπεὶς ἤσπαιρεν, ὁ δ' ἐσκίρτησε Λυαίῳ· </l>
<l n="39">ἄλλος ἀπὸ στομάτων πολεμήιον ἦχον ἰάλλων <pb/> </l>
<l n="40">Ἄρεος ἔγχος ἔμελπεν, ὁ δ' εἰλαπίνην Διονύσου· </l>
<l n="41">καὶ τελετῇ Βρομίοιο συνεσμαράγησεν Ἐνυώ, </l>
<l n="42">εὔια δ' ἴαχε ῥόπτρα, καὶ ἡγήτειρα κυδοιμοῦ. </l>
<l n="43">λαὸν ἀολλίζουσα συνέκτυπε πηκτίδι σάλπιγξ, </l>
<l n="44">σπονδῇ λύθρον ἔμιξε, φόνον δ' ἐκέρασσε χορείῃ. </l>
<l n="45" rend="indent(1)">ἔνθα πολὺ πρώτιστος, ἑῷ ποδὶ κοῦφος ὀρούσας, </l>
<l n="46">ἀντία Δηριάδαο κατηκόντιζε Φαληνεύς, </l>
<l n="47">καὶ τύχεν ἀρρήκτοιο σιδηρείοιο χιτῶνος· </l>
<l n="48">οὐ δὲ τιταινομένη χροὸς ἥψατο λοίγιος αἰχμή, </l>
<l n="49">ἀλλὰ παραΐξασα πάγη χθονί· λυσσαλέος δὲ </l>
<l n="50">Δηριάδην ἀπέλεθρον ἐπαΐσσοντα νοήσας </l>
<l n="51">ἀλκήεις ἐκίχησε Κορύμβασος, ἐσσυμένου δὲ </l>
<l n="52">λαιμὸν ἀπηλοίησε μεσαίτατον ἄορι τύψας, </l>
<l n="53">καὶ κεφαλὴν ἤμησε· δαϊζομένου δὲ καρήνου </l>
<l n="54">αἱμοβαφὴς ἀκάρηνος ἐπὶ χθονὶ πῖπτε Φαληνεύς. </l>
<l n="55" rend="indent(1)">ἀμφὶ δέ οἱ μόθος ὦρτο πολύθροος· ἀκρότατον δὲ </l>
<l n="56">Δεξίοχος Φλογίοιο μεσόφρυον ἔξυσε χαλκῷ, </l>
<l n="57">πλήξας ἄκρα μέτωπα διχαζομένης τρυφαλείης· </l>
<l n="58">αὐτὰρ ὁ ταρβήσας, ὀλίγον γόνυ γουνὸς ἀμείβων, <pb/> </l>
<l n="59">μηκεδανῇ κεκάλυπτο κασιγνήτοιο βοείῃ, </l>
<l n="61">Δαρδανίης ἅτε Τεῦκρον ὀιστευτῆρα γενέθλης </l>
<l n="62">εἰς σάκος ἑπταβόειον ἐδέχνυτο σύγγονος Αἴας, </l>
<l n="60">πατρῴῃ συνάεθλον ἀδελφεὸν ἀσπίδι κεύθων. </l>
<l n="63">αὐτίκα δ' ἐκ κολεοῖο Κορύμβασος ἆορ ἐρύσσας </l>
<l n="64">αὐχένα Δεξιόχοιο κατεπρήνιξε μαχαίρῃ· </l>
<l n="65">καὶ ταχὺς ἀσπαίροντι θορὼν περιδέδρομε νεκρῷ </l>
<l n="66">οἰστρομανὴς Κλυτίος, πρυλέων πρόμος· ὑψιλόφου δὲ </l>
<l n="67">κραιπνὸς ἐριπτοίητος ἀκόντισε Δηριαδῆος· </l>
<l n="68">ἀλλὰ δόρυ προμάχοιο παρακλιδὸν ἔτραπεν Ἥρη, </l>
<l n="69">καὶ Κλυτίῳ κοτέουσα καὶ Ἰνδοφόνῳ Διονύσῳ· </l>
<l n="70">ἔμπης δ' οὐκ ἀφάμαρτε ταχὺς πρόμος· ἀλλὰ τορήσας </l>
<l n="71">θηρὸς ἀμαιμακέτοιο πελώριον ἀνθερεῶνα </l>
<l n="72">ὀρθοπόδην ἐλέφαντα κατέκτανε Δηριαδῆος· </l>
<l n="73">καὶ μογέων ὀδύνῃσιν ὅλην ἐτίναξεν ἀπήνην </l>
<l n="74">αὐχένι κυανέῳ περιδέξιος ἠλίβατος θήρ· </l>
<l n="75">καὶ γένυν αἰθύσσων σκολιὴν προβλῆτα προσώπου </l>
<l n="76">αἱμοβαφῆ ζυγίων ἀνεσείρασε δεσμὰ λεπάδνων· </l>
<l n="77">ἀλλὰ πολυκλήιστον ὑπὸ ζυγὸν ἄορι κάμψας </l>
<l n="78">αὐχενίων ἀνέκοψεν ὁμόζυγον ὁλκὸν ἱμάντων </l>
<l n="79">ἡνίοχος ταχυεργός· ἀπ' εὐρυβάτοιο δὲ φάτνης </l>
<l n="80">ὑψιφανῆ νέον ἄλλον ἑλὼν ἔζευξε Κελαινεύς. <pb/> </l>
<l n="81" rend="indent(1)">καὶ Κλυτίος θρασὺς ἔσκεν ἀδευκέος ἐλπίδι νίκης· </l>
<l n="82">Δεξιόχου δὲ φονῆα καλέσσατο θυιάδι φωνῇ, </l>
<l n="83">λοίγιον ὑβριστῆρι χέων ἔπος ἀνθερεῶνι· </l>
<l n="84" rend="indent(1)">„στῆθι, κύων, μὴ φεῦγε, Κορύμβασε, καί σε διδάξω, </l>
<l n="85">οἷοι ἀκοντιστῆρες ὀπάονές εἰσι Λυαίου. </l>
<l n="86">ὑμέας εἰς Φρυγίην ληίσσομαι, ἄστεα δ' Ἰνδῶν </l>
<l n="87">δῃώσει δόρυ τοῦτο, καὶ Ἰνδοφόνον μετὰ νίκην </l>
<l n="88">Δηριάδην θεράποντα Διωνύσοιο τελέσσω· </l>
<l n="89">παρθενικὴ δ' ἀνάεδνος ἑὴν λύσειε κορείην, </l>
<l n="90">δεχνυμένη Σατύροιο δασυστέρνους ὑμεναίους, </l>
<l n="91">Ἰνδὴ Μυγδονίοιο μιαινομένη σχεδὸν Ἕρμου.“ </l>
<l n="92" rend="indent(1)">ὣς φαμένου κεχόλωτο Κορύμβασος, ἁψιμόθου δὲ </l>
<l n="93">φθεγγομένου Κλυτίοιο διέθρισεν ἀνθερεῶνα· </l>
<l n="94">καὶ κεφαλὴ πεπότητο μετάρσιος ἅλματι Μοίρης, </l>
<l n="95">αἱμαλέῃ ῥαθάμιγγι περιρραίνουσα κονίην. </l>
<l n="96" rend="indent(1)">καὶ νέκυν ὀρχηστῆρα παλινδίνητον ἐάσσας </l>
<l n="97">Σιληνοὺς ἐφόβησε Κορύμβασος, ἔξοχος Ἰνδῶν, </l>
<l n="98">ἔξοχος ἠνορέην μετὰ Μορρέα καὶ βασιλῆα. </l>
<l n="99">αἰχμητὴν δὲ Σέβητα βαλὼν ὑπὲρ ἄντυγα μαζοῦ </l>
<l n="100">χάλκεον ὤθεεν ἔγχος ἔσω χροός, αἱμαλέου δὲ <pb/> </l>
<l n="101">δούρατος ἑλκομένοιο χυτῇ κατέβαλλε κονίῃ. </l>
<l n="102">Οἰνομάῳ δ' ἐπόρουσεν· ὁ μὲν φυγὰς εἴκελος αὔραις </l>
<l n="103">εἰς στρατιὴν Βρομίοιο τεθηπότι χάζετο ταρσῷ· </l>
<l n="104">καί μιν ἰδὼν ἐδίωκεν ὀπίστερος, ἐν δ' ἄρα νώτῳ </l>
<l n="105">μεσσατίῳ δόρυ πῆξε· διαΐσσουσα δὲ ῥιπῇ </l>
<l n="106">γαστέρος ἀρτιτόμοιο παρ' ὀμφαλὸν ἄνθορεν αἰχμή· </l>
<l n="107">αὐτὰρ ὁ φοινήεντι πεπαρμένος ἀμφὶ σιδήρῳ </l>
<l n="108">πρηνὴς ἀρτιδάικτος ἐπωλίσθησε κονίῃ· </l>
<l n="109">τὸν δὲ κατὰ βλεφάρων θανατηφόρος ἔσκεπεν ἀχλύς. </l>
<l n="110">οὐδὲ μόθων ἀπέληγε πέλωρ πρόμος· ἀλλὰ μαχηταὶ </l>
<l n="111">τέσσαρες εὐπήληκες ἑνὶ κτείνοντο φονῆι, </l>
<l n="112">Τυνδάριός τε Θόων τε καὶ Αὐτεσίων καὶ Ὀνίτης. </l>
<l n="113" rend="indent(1)">καὶ πολὺς ἀρτιδάικτος ἔην νέκυς, οὐ χθονὶ πίπτων </l>
<l n="114">πρηνής, οὐ δαπέδῳ τετανυσμένος ὕπτιος ἀνήρ· </l>
<l n="115">ἀλλὰ θανὼν ἀτίνακτος ἐπεστηρίζετο γαίῃ, </l>
<l n="116">μαρναμένῳ προμάχῳ πανομοίιος, ὡς δόρυ πάλλων, </l>
<l n="117">ὡς τανύων θοὰ τόξα καὶ ὡς βέλος εἰς σκοπὸν ἕλκων. </l>
<l n="118">καὶ νέκυς ἀλκήεις ποθέων μετὰ πότμον ἐνυὼ </l>
<l n="119">νήματα Μοιράων ἐβιήσατο, δούρατι κούφῳ <pb/> </l>
<l n="120">εἴκελος αἰχμάζοντι, πολυσπερέων ἀπὸ τόξων </l>
<l n="121">ἐκ κεφαλῆς βελέεσσι πεπαρμένος εἰς πόδας ἄκρους, </l>
<l n="122">Ἄρεος ὀρθὸν ἄγαλμα· καὶ αἰχμητῆρα θανόντα </l>
<l n="123">ὄμμασι θαμβαλέοισιν ἐθηήσαντο μαχηταί, </l>
<l n="124">ἔγχος ἔτι κρατέοντα καὶ οὐ ῥίψαντα βοείην, </l>
<l n="125">νεκρὸν ἀκοντιστῆρα καὶ ἄπνοον ἀσπιδιώτην. </l>
<l n="126" rend="indent(1)">καί τις Ἀθηναίοιο τυχὼν δασπλῆτι σιδήρῳ </l>
<l n="127">δεξιτερὴν ἤμησε, βραχίονος ἄκρον ἀράξας· </l>
<l n="128">ἡ δὲ κυβιστήσασα φόνου βητάρμονι παλμῷ </l>
<l n="129">ἤριπεν ἀρτιδάικτος, ὁμήλικι σύμπλοκος ὤμῳ, </l>
<l n="130">ξανθὰ διαστίζουσα κατάρρυτα νῶτα κονίης. </l>
<l n="131">καί νύ κεν ἁλλομένης ταναὸν δόρυ χειρὸς ἐρύσσας </l>
<l n="132">ἔγχεϊ τηλεβόλῳ παλινάγρετον εἶχεν ἐνυώ, </l>
<l n="133">καὶ λαιὴ πολέμιζε δορυσσόος ἀντίτυπος χείρ· </l>
<l n="134">ἀλλά μιν ἀντικέλευθος ἀνάρσιος ἔφθασεν ἀνήρ, </l>
<l n="135">καὶ λαιὴν προθέλυμνον ἀμοιβάδι τύψε μαχαίρῃ· </l>
<l n="136">καὶ παλάμη χθονὶ πῖπτεν, ἀκοντίζων δὲ φονῆα </l>
<l n="137">αἱμαλέης ἔρραινεν ἑκηβόλος ὁλκὸς ἐέρσης </l>
<l n="138">πορφυρέαις λιβάδεσσιν, ὑπὲρ δαπέδοιο δὲ δειλὴ </l>
<l n="139">ἅλμασιν αὐτοκύλιστος ἐπάλλετο μαινομένη χεὶρ </l>
<l n="140">αἵματι φοινιχθεῖσα, καὶ ἀγκύλα δάκτυλα γαίῃ </l>
<l n="141">εὐπαλάμῳ σφήκωσε μέσῳ γαμψώνυχι δεσμῷ, </l>
<l n="142">οἷα περισφίγγουσα πάλιν τελαμῶνα βοείης. </l>
<l n="143">καί τινα μῦθον ἔειπεν ἀρήια δάκρυα λείβων· <pb/> </l>
<l n="144" rend="indent(1)">„ἄλλην εἰσέτι χεῖρα λιλαίομαι, ὄφρα τελέσσω </l>
<l n="145">τριχθαδίαις παλάμῃσιν ἐπάξια Τριτογενείης· </l>
<l n="146">ἔμπης καὶ μετὰ χεῖρας ἀνάρσιον ἄνδρα διώξω· </l>
<l n="147">τοῦτό μοι ἠνορέης ἔτι λείψανον, ὄφρα τις εἴπῃ </l>
<l n="148">εὖχος Ἀθηναίων περιδέξιον, ὅττι καὶ αὐτοῖς </l>
<l n="149">ποσσὶν ἀριστεύουσι δαϊζομένων παλαμάων.“ </l>
<l n="150" rend="indent(1)">ὣς εἰπὼν προμάχοισιν ἐπέδραμεν εἴκελος αὔραις, </l>
<l n="151">ὑσμίνην ἀσίδηρον ἐπεντύνων ὀλετῆρι. </l>
<l n="152">οἱ δέ μιν ἀθρήσαντες ἐθάμβεον ἄλλος ἐπ' ἄλλῳ, </l>
<l n="153">καὶ πρόμον ἡμιτέλεστον ἐκυκλώσαντο μαχηταὶ </l>
<l n="154">ἀμφιλαφεῖς· ὁ δὲ μοῦνος ἀφειδέι δέκτο μαχαίρῃ </l>
<l n="155">πληγὴν ἀλλοπρόσαλλον ἀμοιβαίοιο σιδήρου· </l>
<l n="156">καὶ μόγις εἰς χθόνα πῖπτεν· ἔην δέ τις Ἄρεος εἰκὼν </l>
<l n="157">ὀψιγόνῳ ναετῆρι φυλασσομένη Μαραθῶνος. </l>
<l n="158" rend="indent(1)">οὐ τότε μοῦνος ὅμιλος ἐτέμνετο πεζὸς ὁδίτης, </l>
<l n="159">ἀλλὰ καὶ ἱππήεσσιν ἔην φόνος· ἔστιχε δ' ἄλλος </l>
<l n="160">ἄλλῳ πότμον ἄγων· ἐλατὴρ δ' ἐλατῆρα κιχήσας, </l>
<l n="161">ἢ προτέρῳ φεύγοντι μετάφρενα δουρὶ δαΐζων, </l>
<l n="162">ἢ σχεδὸν ἀντιόωντα κατὰ στέρνοιο τυχήσας, </l>
<l n="163">ἱππόθεν ἀρτιδάικτον ἀπεστυφέλιξε κονίῃ. </l>
<l n="164">καί τις ὑπὲρ λαπάρην βεβολημένος ἵππος ὀιστῷ <pb/> </l>
<l n="165">εἰς πέδον ἠκόντιζεν ἀπόσσυτον ἡνιοχῆα, </l>
<l n="166">οἷος ἀερσιπότητος ἀλήμονι σύνδρομος αὔρῃ </l>
<l n="167">Πήγασος ὠκυπέτης ἀπεσείσατο Βελλεροφόντην· </l>
<l n="168">ἄλλος ἐριπτοίητος ὀλισθηρῶν ἀπὸ νώτων </l>
<l n="169">ὄρθιος ἱππείης διὰ γαστέρος εἰς χθόνα πίπτων </l>
<l n="170">κύμβαχος ἐστήρικτο παρήορος, ἀμφὶ δὲ γαίῃ </l>
<l n="171">κρᾶτα βαλὼν ἐκύλισε, λιπὼν πόδας εἰς ῥάχιν ἵππου. </l>
<l n="172" rend="indent(1)">καὶ βριαροὶ Κύκλωπες ἐκυκλώσαντο μαχητάς, </l>
<l n="173">Ζηνὸς ἀοσσητῆρες· ὀμιχλήεντι δὲ λαῷ </l>
<l n="174">Ἀργίλιπος σελάγιζε φεραυγέα δαλὸν ἀείρων, </l>
<l n="175">καὶ χθονίῳ κεκόρυστο πυριγλώχινι κεραυνῷ </l>
<l n="176">μαρνάμενος δαΐδεσσι· καὶ ἔτρεμον αἴθοπες Ἰνδοὶ </l>
<l n="177">οὐρανίῳ πρηστῆρι τεθηπότες ἀντίτυπον πῦρ· </l>
<l n="178">καὶ πυρόεις πρόμος ἦεν· ἐπ' ἀντιβίων δὲ καρήνοις </l>
<l n="179">Γηγενέος σπινθῆρες ἐτοξεύοντο κεραυνοῦ· </l>
<l n="180">καὶ μελίας νίκησε καὶ ἄσπετα φάσγανα Κύκλωψ, </l>
<l n="181">σείων θερμὰ βέλεμνα καὶ αἰθαλόεσσαν ἀκωκήν, </l>
<l n="182">δαλὸν ἔχων ἅτε τόξα· καὶ ἄσπετον ἄλλον ἐπ' ἄλλῳ </l>
<l n="183">Ἰνδὸν ὀιστευτῆρι κατέφλεγεν ἀνέρα πυρσῷ. </l>
<l n="184">οὐχ ἕνα Σαλμωνῆα νόθῳ πρήνιξε κεραυνῷ· <pb/> </l>
<l n="185">οὐχ ἕνα μοῦνον ἔπεφνε θεημάχον· οὐ μία μούνη </l>
<l n="186">Εὐάδνη στενάχιζε μαραινομένου Καπανῆος. </l>
<l n="187" rend="indent(1)">καὶ Στερόπης κεκόρυστο σέλας μιμηλὸν ἑλίσσων, </l>
<l n="188">αἰθερίαις στεροπῇσι φέρων ἀντίρροπον αἴγλην, </l>
<l n="189">σβεστὸν ἔχων ἀμάρυγμα, τό περ τέκεν Ἑσπερίη φλόξ, </l>
<l n="190">σπέρμα πυρὸς Σικελοῖο καὶ αἴθοπος ἐσχαρεῶνος· </l>
<l n="191">καὶ νεφέλῃ σκέπας εἶχεν ὁμοίιον, ἐνδόμυχον δὲ </l>
<l n="192">κρύπτε καὶ ἂψ ἀνέφηνε σέλας διδυμάονι παλμῷ, </l>
<l n="193">φέγγεος οὐρανίοιο φέρων τύπον· ἀστεροπὴ γὰρ </l>
<l n="194">ἐρχομένην φεύγουσαν ἔχει παλινάγρετον αἴγλην. </l>
<l n="195" rend="indent(1)">καὶ Βρόντης πολέμιζε μέλος κελαδεινὸν ἀράσσων, </l>
<l n="196">βρονταίοις πατάγοισι χέων ἀντίκτυπον ἠχώ· </l>
<l n="197">καὶ ξείνῃ ῥαθάμιγγι χαμαιγενέος νιφετοῖο </l>
<l n="198">ποιητὸν προχέων μινυώριον αἴθριον ὕδωρ </l>
<l n="199">μιμηλαῖς λιβάδεσσι νόθος πέλεν ἀννέφελος Ζεύς. </l>
<l n="200">βροντῆς δ' ἰσοτύπου τεχνήμονα δοῦπον ἐάσσας </l>
<l n="201">εἰς φόνον ἀντιβίων Σικελῷ κεκόρυστο σιδήρῳ, </l>
<l n="202">καὶ δονέων ῥαιστῆρα μετάρσιον ὑψόθεν ὤμων </l>
<l n="203">δυσμενέων ἤρασσε καρήατα πυκνὰ σιδήρῳ· </l>
<l n="204">τύπτε δ' ἐπιστροφάδην ζοφερὰς στίχας, οἷά περ αἰεὶ <pb/> </l>
<l n="205">Αἰτναίῳ πατάγῳ σφυρήλατον ἄκμονα τύπτων. </l>
<l n="206">καὶ σκοπιῆς πρηῶνα τανυκρήπιδος ἀράξας </l>
<l n="207">ἔγχεϊ πετρήεντι κατέτρεχε Δηριαδῆος· </l>
<l n="208">καὶ παλάμῃ περίμετρον ἀφειδέι πέτρον ἰάλλων </l>
<l n="209">ἄντα κορυσσομένοιο μελαρρίνου βασιλῆος </l>
<l n="210">στήθεα λαχνήεντα χαραδραίῃ βάλεν αἰχμῇ· </l>
<l n="211">αὐτὰρ ὁ τοσσατίῳ μεθύων μυλοειδέι πέτρῳ </l>
<l n="212">στέρνον ὅλον βεβάρητο· φόνον δ' ἤμυνεν Ὑδάσπης </l>
<l n="213">παιδὸς ἑοῦ βληθέντος. ὁ δὲ βραδύς, ἕλκεϊ κάμνων, </l>
<l n="214">ἀκαμάτων δόρυ θοῦρον ἑῶν ἀπεσείσατο χειρῶν, </l>
<l n="215">χάλκεον εἰκοσίπηχυ, πέδῳ δ' ἔρριψε βοείην </l>
<l n="216">αἰδομέναις παλάμῃσι· καὶ ἀδρανὲς ἄσθμα τιταίνων, </l>
<l n="217">μαρμαρέῃ γλωχῖνι τετυμμένος ἄντυγα μαζοῦ, </l>
<l n="218">ἠερόθεν προκάρηνος ἀπ' ἠλιβάτου πέσε δίφρου, </l>
<l n="219">ὡς ἐλάτη περίμετρος ὑπέρλοφος, ἥ τε πεσοῦσα </l>
<l n="220">ἄσπετον εὐρείης περιδέδρομε κόλπον ἀρούρης. </l>
<l n="221">ἀμφὶ δέ μιν προχυθέντες ἐς ἅρματα κούφισαν Ἰνδοί, </l>
<l n="222">δειδιότες Κύκλωπα δυσειδέα, μή τινι ῥιπῇ </l>
<l n="223">ὑψιτενῆ πάλιν ἄλλον ἑλὼν πρηῶνα κολώνης </l>
<l n="224">τρηχαλέῳ βασιλῆα κατακτείνειε βελέμνῳ, </l>
<l n="225">μῆκος ἔχων ἰσόμετρον ἀερσιλόφου Πολυφήμου. <pb/> </l>
<l n="226">καὶ βλοσυροῦ προμάχοιο μέσῳ σελάγιζε μετώπῳ </l>
<l n="227">μαρμαρυγὴ τροχόεσσα μονογλήνοιο προσώπου· </l>
<l n="228">καὶ βλοσυροῦ Κύκλωπος ὑποπτήσσοντες ὀπωπὴν </l>
<l n="229">θαμβαλέῳ δεδόνηντο φόβῳ κυανόχροες Ἰνδοί, </l>
<l n="230">οὐρανόθεν δοκέοντες Ὀλυμπιὰς ὅττι Σελήνη </l>
<l n="231">Γηγενέος Κύκλωπος ἐναντέλλουσα προσώπῳ </l>
<l n="232">πλησιφαὴς ἤστραπτε, προασπίζουσα Λυαίου. </l>
<l n="233" rend="indent(1)">Ζεὺς δὲ πατήρ, Κύκλωπος ἰδὼν μίμημα κεραυνοῦ, </l>
<l n="234">ὑψινεφὴς ἐγέλασσεν, ὅτι χθονίων νεφελάων </l>
<l n="235">δεχνυμένη ξένον ὄμβρον ἀπειρήτου διὰ κόλπου </l>
<l n="236">νείφετο μὲν τότε γαῖα, χυτὴν δ' οὐκ εἶχεν ἐέρσην </l>
<l n="237">ἄβροχα νῶτα φέρων γυμνούμενα δίψιος ἀήρ. </l>
<l n="238">καὶ Τραχίος κεκόρυστο· κασιγνήτῳ δ' ἅμα βαίνων, </l>
<l n="239">ἠλιβάτῳ παλάμῃ δονέων σάκος ἶσον ἐρίπνῃ, </l>
<l n="240">ὑψινεφὴς ἐλάτην περιμήκετον εἶχεν Ἐλατρεύς, </l>
<l n="241">ἔγχεϊ δενδρήεντι καρήατα δήια τέμνων. ... </l>
<l n="242">Εὐρύαλος κεκόρυστο· διατμήξας δὲ κυδοιμῷ </l>
<l n="243">ἐκ πεδίου φεύγοντα πολὺν στρατὸν ἄχρι θαλάσσης, </l>
<l n="244">κόλπον ἐς ἰχθυόεντα περικλείων στίχας Ἰνδῶν, </l>
<l n="245">δυσμενέας νίκησεν ἀκοντοφόρου διὰ πόντου, </l>
<l n="246">ὄρθιον εἰκοσίπηχυ δι' ὕδατος ἆορ ἑλίσσων· </l>
<l n="247">καὶ δολιχῷ βουπλῆγι ταμὼν ἁλιγείτονα πέτρην </l>
<l n="248">ῥῖψεν ἐπ' ἀντιβίοισιν· ἀτυμβεύτοιο δὲ πολλοὶ </l>
<l n="249">διχθαδίης ἐνόησαν ἁλιβρέκτου λίνα Μοίρης, </l>
<l n="250">ἄρεϊ κυματόεντι καὶ ὀκριόεντι βελέμνῳ. <pb/> </l>
<l n="251">ἐν πεδίῳ δ' ἀλαλητός· ὀρινομένῃσι δὲ Βάκχαις </l>
<l n="252">Πρυμνεὺς εὔδιος ἦλθεν, ἅτε πρυμναῖος ἀήτης </l>
<l n="253">ῥυόμενος πλωτῆρα συνιππεύοντα θυέλλαις· </l>
<l n="254">καὶ στρατιῇ πολύευκτος ἐπήλυθεν, οἷος ἱκάνει </l>
<l n="255">νηυσὶ τινασσομένῃσι γαληναῖος Πολυδεύκης, </l>
<l n="256">εὐνήσας βαρὺ κῦμα θυελλοτόκοιο θαλάσσης. </l>
<l n="257" rend="indent(1)">τοῖς ἅμα σύγγονος ἄλλος ἀριστεύων Ἁλιμήδης </l>
<l n="258">ἠλιβάτοις μελέεσσι πέλωρ βακχεύετο Κύκλωψ, </l>
<l n="259">καὶ δηίους ἐφόβησε· φυλασσομένου δὲ προσώπου </l>
<l n="260">κυκλάδος ὀμφαλόεντα προΐσχανε νῶτα βοείης. </l>
<l n="261">καί μιν ἰδὼν Φλογίος κταμένων τιμήορος Ἰνδῶν </l>
<l n="262">τόξον ἑὸν κύκλωσε, καὶ ἠνεμόεν βέλος ἕλκων </l>
<l n="263">μεσσοφανῆ πτερόεντι βαλεῖν ἤμελλε βελέμνῳ ... </l>
<l n="264">ἀλλὰ τιτυσκομένοιο μαθὼν ἀντώπιον ὁρμὴν </l>
<l n="265">δόχμιος ἐσσυμένοιο βολὴν ἀλέεινεν ὀιστοῦ </l>
<l n="266">Κύκλωψ ὑψικάρηνος· ὁ δὲ πρηῶνα τινάσσων </l>
<l n="267">ῥῖπτε κατὰ Φλογίου κραναὸν βέλος· αὐτὰρ ὁ φεύγων </l>
<l n="268">ἅρμασι βουκεράοιο παρίστατο Δηριαδῆος, </l>
<l n="269">καὶ μόγις ἠερόφοιτον ἀλεύατο μάρμαρον αἰχμήν, </l>
<l n="270">κεῖθι μένων· κοτέων δὲ περὶ Φλογίοιο φυγόντος </l>
<l n="271">λοίγιον ἀνθερεῶνα διαπτύξας Ἁλιμήδης </l>
<l n="272">δώδεκα φῶτας ἔπεφνε μιῆς μυκήματι φωνῆς, </l>
<l n="273">λυσσαλέης προχέων ὀλεσήνορα βόμβον ἰωῆς. </l>
<l n="274" rend="indent(1)">Κυκλώπων δ' ἀλαλητὸς ἐπεσμαράγησεν Ὀλύμπῳ </l>
<l n="275">γλώσσαις σμερδαλέῃσι. καὶ ὀρχηστῆρες Ἐνυοῦς, </l>
<l n="276">Δικταῖοι Κορύβαντες ἐπεστρατόωντο κυδοιμῷ. </l>
<l n="277" rend="indent(1)">Δαμνεὺς μὲν πολέμιζεν ἀνάρσια φῦλα δαμάζων, <pb/> </l>
<l n="278">ποσσὶ δ' ἐλαφροτέροισι διεπτοίησε μαχητὰς </l>
<l n="279">Ὠκύθοος· πολέας δὲ κατέκτανεν ὀξέι πότμῳ, </l>
<l n="280">τὸν μὲν ἐνὶ σταδίῃ δαμάσας δορί, τὸν δὲ βελέμνῳ </l>
<l n="281">τηλεφανής, ἕτερον δὲ ταμὼν δασπλῆτι μαχαίρῃ· </l>
<l n="282">ἄλλον ἔτι προθέοντα, πεφυγμένον εἴκελον αὔραις, </l>
<l n="283">λυσσήεις ἐκίχησε ποδήνεμα γούνατα πάλλων, </l>
<l n="284">εἰς δρόμον Ἰφίκλῳ πανομοίιος, ὅς τις ἐπείγων </l>
<l n="285">ταρσὰ ποδῶν ἀβάτοιο κατέγραφεν ἄκρα γαλήνης, </l>
<l n="286">καὶ σταχύων ἐφύπερθε μετάρσιον εἶχε πορείην, </l>
<l n="287">ἀνθερίκων στατὸν ἄκρον ἀκαμπέα ποσσὶν ὁδεύων. </l>
<l n="288">Ὠκύθοος πέλε τοῖος ἀελλόπος. ἐν δὲ κυδοιμοῖς </l>
<l n="289">εἱλιπόδην ἔστησε Μίμας εὔρυθμον ἐνυώ, </l>
<l n="290">καὶ στρατὸν ἐπτοίησε, χοροίτυπον ἆορ ἑλίσσων, </l>
<l n="291">σκαρθμὸν ἔχων ἀγέλαστον ἐνόπλιον ἴδμονι ταρσῷ, <pb/> </l>
<l n="292">οἷον ὅτε Κρονίοισιν ἐπ' οὔασι δοῦπον ἐγείρων </l>
<l n="293">Πύρριχος Ἰδαίοισι σάκος ξιφέεσσιν ἀράσσων </l>
<l n="294">ψευδομένης ἀλάλαζε μέλος μενεδήιον Ἠχοῦς, </l>
<l n="295">Ζηνὸς ὑποκλέπτων παλιναυξέος ἔγκρυφον ἥβην· </l>
<l n="296">τοῖον ἔχων μιμηλὸν ἐνόπλιον ἅλμα χορείης </l>
<l n="297">χαλκοχίτων ἐλέλιζε Μίμας ἀνεμώδεα λόγχην· </l>
<l n="298">τέμνων δ' ἐχθρὰ κάρηνα, σιδήρεα λήια χάρμης, </l>
<l n="299">Ἰνδοφόνοις πελέκεσσι καὶ ἀμφιπλῆγι μαχαίρῃ </l>
<l n="300">δυσμενέων ἐτίταινε θαλύσια μάρτυρι Βάκχῳ, </l>
<l n="301">ἀντὶ θυηπολίης βοέης καὶ ἐθήμονος οἴνου </l>
<l n="302">λοιβὴν αἱματόεσσαν ἐπισπένδων Διονύσῳ. </l>
<l n="303" rend="indent(1)">ὀξυφαὴς δ' Ἰδαῖος ἐδύσατο κῶμον Ἐνυοῦς, </l>
<l n="304">ὀρχηστὴρ πολέμοιο πολύτροπον ἴχνος ἑλίσσων, </l>
<l n="305">ἄσχετος Ἰνδοφόνοιο μόθου δεδονημένος οἴστρῳ. </l>
<l n="306" rend="indent(1)">καὶ ζοφερὴν στίχα πᾶσαν ἀνεπτοίησε Μελισσεύς, </l>
<l n="307">θάρσος ἔχων ἀδόνητον· ἐπωνυμίην δὲ φυλάσσων </l>
<l n="308">φρικτὰ κορυσσομένης μιμήσατο κέντρα μελίσσης. </l>
<l n="309" rend="indent(1)">καὶ ποδὸς ἀσταθέος κυκλούμενος ἴδμονι ταρσῷ, </l>
<l n="310">σύνδρομος Ὠκυθόῳ κορυθαιόλος ἤιεν Ἄκμων· </l>
<l n="311">μάρνατο δ' ἀστυφέλικτος ἅτε σφυρήλατος ἄκμων, </l>
<l n="312">ἀσπίδα κουφίζων Κορυβαντίδα, τῆς ἐνὶ μέσσῳ </l>
<l n="313">πολλάκις ὕπνον ἴαυεν ἐν οὔρεσι νηπίαχος Ζεύς· </l>
<l n="314">καὶ Διὸς οἶκος ἔην ὀλίγον σπέος, ἔνθα ἑ κείνη </l>
<l n="315">αἲξ ἱερὴ γλαγόεντι νόθῳ μαιώσατο μαζῷ, </l>
<l n="316">ξεῖνον ἀναβλύζουσα σοφὸν γλάγος, εὖτε βοείη </l>
<l n="317">κλεψιτόκοις πατάγοισι σακεσπάλον ἔβρεμεν ἠχώ, </l>
<l n="318">τυπτομένη μέσα νῶτα κυβιστητῆρι σιδήρῳ. <pb/> </l>
<l n="319" rend="indent(1)">καὶ βαλίου Κουρῆτος ἀκοντιστῆρα τιταίνων </l>
<l n="320">μάρμαρον ἀντιπόροιο Μελισσέος ἤμβροτε Μορρεύς, </l>
<l n="321">ἤμβροτεν· οὐ γὰρ ἔοικε λίθῳ Κορύβαντας ὀλέσσαι, </l>
<l n="322">ὧν χάριν ἀσκήσασα λίθον ψευδήμονα Ῥείη </l>
<l n="323">ἀντίδοτον Κρονίδαο Κρόνου παρέθηκε τραπέζῃ. </l>
<l n="324" rend="indent(1)">ξυνὴν δ' εἰς ἓν ἰόντες ὁμόζυγον εἶχον ἐνυὼ </l>
<l n="325">Ἄρεος ὀρχηστῆρες ἀτερπέος· ἀμφὶ δὲ δίφρῳ </l>
<l n="326">Δηριάδην στεφανηδὸν ἐμιτρώσαντο βοείαις </l>
<l n="327">τεύχεα πεπλήγοντες, ἐν εὐρύθμῳ δὲ κυδοιμῷ </l>
<l n="328">πύργον ἐκυκλώσαντο φερεσσακέεσσι χορείαις. </l>
<l n="329">ἠχὴ δ' ἠερόφοιτος ἀνέδραμεν εἰς Διὸς αὐλάς, </l>
<l n="330">καὶ κτύπον ἀμφοτέρων ἐπεδείδιον εὔποδες Ὧραι. <pb/> </l>
</div>
<div type="Book" n="29">
<l n="t1"><label type="head">ΔΙΟΝΥΣΙΑΚΩΝ ΕΙΚΟΣΤΟΝ ΕΝΝΑΤΟΝ.</label> </l>
<l n="1" rend="indent(1)">Ἥρη δ' ὡς ἐνόησε δαϊζομένων στίχας Ἰνδῶν, </l>
<l n="2">δύσμαχον ἔμβαλε θάρσος ἀγήνορι Δηριαδῆι. </l>
<l n="3">καὶ πλέον οἶστρον ἔρωτος ἐδέξατο δηιοτῆτος </l>
<l n="4">φρικτὸς ἄναξ· προμάχοις δὲ χέων λυσσώδεα φωνὴν </l>
<l n="5">κυανέην στοιχηδὸν ὅλην περιδέδρομε χάρμην, </l>
<l n="6">λαὸν ὅλον φεύγοντα παλίσσυτον εἰς μόθον ἕλκων, </l>
<l n="7">ἄλλον ἐνηείῃ μετανεύμενος, ἄλλον ἀπειλῇ. </l>
<l n="8">καὶ θρασὺς ἔπλετο μᾶλλον· ὁμηγερέες δὲ καὶ αὐτοὶ </l>
<l n="9">κεκλομένου βασιλῆος ἐπὶ κλόνον ἔρρεον Ἰνδοί. </l>
<l n="10">καὶ Σατύρων στίχα πᾶσαν ἑκηβόλος ἔσχισε Μορρεύς, </l>
<l n="11">πῇ μὲν ἐπ' ἀντιβίοισιν ὀπισθοτόνων ἀπὸ τόξων </l>
<l n="12">πέμπων ἠερόφοιτον ἐπασσυτέρων νέφος ἰῶν, </l>
<l n="13">πῇ δὲ παλινδίνητον ἑὸν δόρυ θοῦρον ἑλίσσων </l>
<l n="14">Σιληνῶν κερόεσσαν ἀνεπτοίησε γενέθλην. </l>
<l n="15" rend="indent(1)">εὐχαίτης δ' Ὑμέναιος ἐμάρνατο φάσγανα σείων, </l>
<l n="16">Θεσσαλικῆς ἀκίχητος ὑπὲρ ῥάχιν ἥμενος ἵππου, </l>
<l n="17">Ἰνδοὺς κυανέους ῥοδοειδέι χειρὶ δαΐζων· </l>
<l n="18">ἀγλαΐῃ δ' ἤστραπτεν· ἴδοις δέ μιν εἰς μέσον Ἰνδῶν </l>
<l n="19">Φωσφόρον αἰγλήεντα δυσειδέι σύνδρομον ὄρφνῃ· <pb/> </l>
<l n="20">καὶ δηίους ἐφόβησεν, ἐπεί νύ οἱ εἵνεκα μορφῆς </l>
<l n="21">μαρναμένῳ Διόνυσος ἐνέπνεεν ἔνθεον ἀλκήν. </l>
<l n="22" rend="indent(1)">τὸν μὲν ἰδὼν Ἰόβακχος ἀριστεύοντα κυδοιμῷ </l>
<l n="23">τέρπετο, καὶ συνάεθλον ἑῆς οὐκ ἤθελε χάρμης </l>
<l n="24">ἀστεροπὴν Κρονίωνος, ὅσον μελίην Ὑμεναίου. </l>
<l n="25">εἴ ποτε πῶλον ἔλαυνεν ἀπόσσυτον εἰς μόθον Ἰνδῶν, </l>
<l n="26">δαιδαλέων Διόνυσος ἐμάστιεν αὐχένα θηρῶν, </l>
<l n="27">ἵππῳ δ' ἅρμα πέλαζε παρ' ἡβητῆρι θαμίζων, </l>
<l n="28">κοῦρον ἔχων, ἅτε Φοῖβος Ἀτύμνιον· ἵστατο δ' αἰεὶ </l>
<l n="29">ἀγχιφανής, ἐρόεις δὲ καὶ ἄλκιμος εἰν ἑνὶ θεσμῷ </l>
<l n="30">ἠιθέῳ μενέαινε φανήμεναι· ἐν δὲ κυδοιμοῖς </l>
<l n="31">καὶ νεφέων ἔψαυε συναιχμάζων Ὑμεναίῳ. </l>
<l n="32">ἓν δέ ἑ μοῦνον ὄρινεν, ὅτι χθονίης ἀπὸ φύτλης </l>
<l n="33">υἱὸς ἔην Φλεγύαο, καὶ οὐ Κρονίδαο τοκῆος. </l>
<l n="34">καί οἱ ἀεὶ παρέμιμνε, πατὴρ ἅτε παῖδα φυλάσσων, </l>
<l n="35">δειμαίνων, ἵνα μή τις ἑκηβόλον ἰὸν ἰήλας </l>
<l n="36">κοῦρον ὀιστεύσειεν· ἐπερχομένων δὲ βολάων </l>
<l n="37">δεξιτερὴν ἐτίταινε προασπίζων Ὑμεναίου. </l>
<l n="38">καί οἱ ἀριστεύοντι τόσην ἐφθέγξατο φωνήν· </l>
<l n="39" rend="indent(1)">„πέμπε βέλος, φίλε κοῦρε, καὶ οὐκέτι μαίνεται Ἄρης· </l>
<l n="40">κάλλεϊ Βάκχον ἔβαλλες ὀιστευτῆρα Γιγάντων, </l>
<l n="41">βάλλε τεοῖς βελέεσσι καὶ ἄφρονα Δηριαδῆα, <pb/> </l>
<l n="42">δυσμενέων βασιλῆα θεημάχον, ὄφρα τις εἴπῃ· </l>
<l n="43">’ἀμφοτέρων ἐτύχησε βαλὼν Ὑμέναιος ὀιστῷ, </l>
<l n="44">εἰς χρόα Δηριάδαο καὶ ἐς κραδίην Διονύσου’.“ </l>
<l n="45" rend="indent(1)">ὣς φαμένου Βρομίοιο πολὺ πλέον ἥψατο χάρμης </l>
<l n="46">ἱμερόεις Ὑμέναιος ἑκηβόλος, ᾧ ἔπι χαίρων </l>
<l n="47">οἰστρήεις Διόνυσος ἐδύσατο μᾶλλον ἐνυὼ </l>
<l n="48">καὶ ζοφερὴν προθέλυμνον ὅλην ἐφόβησε γενέθλην· </l>
<l n="49">καί τις ἰδὼν Διόνυσον ἀφειδέι λαίλαπι χάρμης </l>
<l n="50">Ἰνδῴων ἀκόρητον ὀιστευτῆρα καρήνων </l>
<l n="51">τοῖον ἔπος κατέλεξε φιλοκτεάνῳ Μελανῆι· </l>
<l n="52" rend="indent(1)">„τοξότα, πῇ σέο τόξα καὶ ἠνεμόεντες ὀιστοί; </l>
<l n="53">ἡμέας ἁβροχίτωνες ὀιστεύουσι γυναῖκες. </l>
<l n="54">ἀλλὰ βέλος προΐαλλε μινυνθαδίῳ Διονύσῳ· </l>
<l n="55">μή σε παραπλάγξειεν Ὀλύμπιον οὔνομα φήμης· </l>
<l n="56">μὴ τρομέοις ποτὲ Βάκχον, ὃς ἐκ χθονίοιο τοκῆος </l>
<l n="57">ὠκύμορον λάχεν αἷμα, Διὸς δ' ἐψεύσατο φύτλην. </l>
<l n="58">δεῦρο βέλος προΐαλλε καὶ ἐς σκοπὸν αἴ κε τυχήσῃς, </l>
<l n="59">δέχνυσαι ἄσπετα δῶρα βαθυπλούτου βασιλῆος, </l>
<l n="60">αἴ κεν ἴδῃ Διόνυσον, ἀγήνορα παῖδα Θυώνης, </l>
<l n="61">πυρκαϊῆς ἐπιβάντα τεῷ δμηθέντα βελέμνῳ· </l>
<l n="62">ἓν δὲ βέλος λύσειεν ὅλον μόθον. ἀμφοτέροις δέ, </l>
<l n="63">ὕδατι χεῖρας ἄειρε καὶ εὔχεο μητέρι Γαίῃ· </l>
<l n="64">ῥέζειν δ' ἀμφοτέροισι θυηπολίας μετὰ νίκην </l>
<l n="65">ἀψεύστοις στομάτεσσιν ὑπόσχεο· καὶ παρὰ βωμῷ </l>
<l n="66">ταυροφυὴς ἐχέτω κεραελκέα ταῦρον Ὑδάσπης, </l>
<l n="67">Γαῖα δὲ κυανέη μελανόχροον ἄρνα δεχέσθω.“ <pb/> </l>
<l n="68" rend="indent(1)">ὣς εἰπὼν παρέπεισεν ὀιστοβόλον Μελανῆα, </l>
<l n="69">ἄνδρα νοοπλανέων κτεάνων δεδονημένον οἴστρῳ· </l>
<l n="70">αὐτὰρ ὁ σιγαλέος γυμνώσατο πῶμα φαρέτρης </l>
<l n="71">ἰὸν ἑλὼν προβλῆτα, καὶ εἴρυσεν ἠθάδα νευρὴν </l>
<l n="72">τόξον ὀπισθοτόνῳ παλάμης κυκλούμενος ὁλκῷ, </l>
<l n="73">ἀκρότατον δὲ σίδηρον ἐρεισάμενος περὶ τόξῳ </l>
<l n="74">φοίνια νεῦρα βόεια πελάσσατο γείτονι μαζῷ· </l>
<l n="75">καὶ βέλος ἰθυκέλευθον ἀπεπλάγχθη Διονύσου </l>
<l n="76">Ζηνὸς ἐρητύσαντος, ἐυστεφάνου δ' Ὑμεναίου </l>
<l n="77">αἱμοβαφὴς πτερόεντι χαράσσετο μηρὸς ὀιστῷ. </l>
<l n="78" rend="indent(1)">οὐ δὲ λάθεν Διόνυσον ἀπ' ἠέρος ἰὸς ἀλήτης </l>
<l n="79">ἱπτάμενος ῥοιζηδόν, ἀφειδέι σύνδρομος αὔρῃ· </l>
<l n="80">ἀλλὰ διεσσυμένοιο βολὴν θήλυνεν ὀιστοῦ, </l>
<l n="81">καὶ φονίην ἀλάωσεν ἑκηβολίην Μελανῆος· </l>
<l n="82">καὶ Παφίη γλωχῖνας ἀπηκόντιζε βελέμνου, </l>
<l n="83">σύγγονος ἱμείροντι χαριζομένη Διονύσῳ, </l>
<l n="84">καὶ βέλος ἔτραπε τόσσον ἀπὸ χροός, ὡς ὅτε μήτηρ <pb/> </l>
<l n="85">παιδὸς ἔτι κνώσσοντος ἀλήμονα μυῖαν ἐλάσσῃ, </l>
<l n="86">ἠρέμα φάρεος ἄκρον ἐπαιθύσσουσα προσώπῳ. </l>
<l n="87" rend="indent(1)">καὶ χροὸς ἄγριον ἕλκος ἐρευθομένου διὰ μηροῦ </l>
<l n="88">ἀγχιφανὴς Ὑμέναιος ἐδείκνυε γείτονι Βάκχῳ, </l>
<l n="89">δάκρυ χέων ἐρατεινὸν ὑπ' ὀφρύσιν, ὄφρα νοήσῃ </l>
<l n="90">δεξιτερὴν ἐπίκουρον ἀλεξικάκου Διονύσου, </l>
<l n="91">ἰητροῦ χατέων ζωαρκέος· αὐτὰρ ὁ λευκῆς </l>
<l n="92">χειρὸς ἔχων Ὑμέναιον ἑῆς ἐπέβησεν ἀπήνης, </l>
<l n="93">καί μιν ἄγων ἀπάνευθε πολυφλοίσβοιο κυδοιμοῦ </l>
<l n="94">νωθρὸν ἐπὶ σκιόεντι πέδῳ παρὰ γείτονι φηγῷ </l>
<l n="95">θῆκε καρηβαρέοντα· καὶ ὡς Ὑάκινθον Ἀπόλλων </l>
<l n="96">ἔστενεν ἀνδροφόνῳ βεβολημένον ὀξέι δίσκῳ, </l>
<l n="97">μεμφόμενος Ζεφύρου ζηλήμονος ἄσθμα θυέλλης, </l>
<l n="98">οὕτω καὶ Διόνυσος ἀνέσπασε πολλάκι χαίτην, </l>
<l n="99">ὄμμασιν ἀκλαύτοισιν ἐπικλαύσας Ὑμεναίῳ. </l>
<l n="100">καὶ χροὸς ἐκτὸς ἐόντας ἰδὼν πώγωνας ὀιστοῦ </l>
<l n="101">ἀσπάσιον λάχε θάρσος· ἀφ' αἱμαλέοιο δὲ μηροῦ </l>
<l n="102">λευκὸν ἐρευθομένου διδυμόχροον ἕλκος ἀφάσσων </l>
<l n="103">φειδομέναις παλάμῃσιν ἀνείρυσεν ἄκρον ὀιστοῦ. <pb/> </l>
<l n="104">δάκρυα δ' ἡβητῆρος ὀδυρομένοιο δοκεύων </l>
<l n="105">ἀμφοτέροις κεχόλωτο, καὶ Ἄρεϊ καὶ Μελανῆι· </l>
<l n="106">καὶ γλυκεροὺς ἱδρῶτας ἀποσμήξας Ὑμεναίου </l>
<l n="107">μεμφομένοις στομάτεσσιν ὑποκρυφίην χέε φωνήν· </l>
<l n="108" rend="indent(1)">„Ἄμπελον ἔκτανε ταῦρος, Ἄρης Ὑμέναιον ὀλέσσει. </l>
<l n="109">αἴθε δὲ πάντας ἔπεφνεν, ὅσους ἐκόρυσσα μαχητάς, </l>
<l n="110">καλλείψας ἕνα μοῦνον ἀνούτατον· ἐν πολέμοις γὰρ </l>
<l n="111">ποῖον ἄχος κλονέει με δαϊζομένοιο Καβείρου; </l>
<l n="112">ὠτειλὴ Σατύρου πότε που, πότε Βάκχον ὀρίνει; </l>
<l n="113">Σιληνὸς πεσέτω σταφυληκόμος· ἐσμὸς ἀλάσθω </l>
<l n="114">Βασσαρίδων, καὶ μοῦνον ἀπήμονα παῖδα νοήσω. </l>
<l n="115">ἱλήκοι κλυτότοξος· Ἀρισταίοιο πεσόντος </l>
<l n="116">ποῖον ἐμοί ποτε πένθος, ἐυρραθάμιγγος ὀπώρης </l>
<l n="117">κρείσσονα κικλήσκοντος ἑῆς ὠδῖνα μελίσσης; </l>
<l n="118">οὐ τάχα μοι πέπρωτο φυγεῖν ποτε παιδὸς ἀνίην, </l>
<l n="119">ὅττι πάλιν τάχα τοῦτον ὀλωλότα παῖδα γοήσω. </l>
<l n="120">τίς βαρὺς ἀμφοτέροις φθόνος ἔχραεν; εἰ θέμις εἰπεῖν, </l>
<l n="121">Ἥρη δερκομένη ζηλήμονι Βάκχον ὀπωπῇ </l>
<l n="122">καὶ νέον ἀμητῆρα μελαρρίνοιο γενέθλης, </l>
<l n="123">ἠιθέῳ φθονέουσα καὶ ἱμείροντι Λυαίῳ </l>
<l n="124">ὥπλισε θοῦρον Ἄρηα βαλεῖν Ὑμέναιον ὀιστῷ, </l>
<l n="125">Ἰνδῴην μεθέποντα νόθην ἄγνωστον ὀπωπήν, </l>
<l n="126">ὄφρα νόον δυσέρωτος ἀνιήσειε Λυαίου. </l>
<l n="127">ἀλλὰ βέλος τανύων ἢ φοίνια τόξα τιταίνων </l>
<l n="128">ψευδαλέῳ Μελανῆι κορύσσομαι, ὄφρα τελέσσω <pb/> </l>
<l n="129">ποινὴν ἱμερόεντος ὀφειλομένην Ὑμεναίου. </l>
<l n="130">αἴ κε θάνῃς, Ὑμέναιε, λιπὼν ἀτέλεστον ἐνυὼ </l>
<l n="131">χάζομαι ἐκ πολέμοιο καὶ οὐκέτι θύρσον ἀείρω. </l>
<l n="132">δυσμενέας ξύμπαντας ἐγὼ ζώοντας ἐάσσω, </l>
<l n="133">ἀμήσας ἕνα φῶτα, τεὸν Μελανῆα φονῆα. </l>
<l n="134">οὐ κτάνε Δηριάδης σε, καὶ εἰ κοτέει Διονύσῳ· </l>
<l n="135">ἱλήκοις, Κυθέρεια· μετὰ θρασὺν υἱέα Μύρρης </l>
<l n="136">μείλιχον ἄλλον Ἄδωνιν ἀμείλιχος ἤλασεν Ἄρης, </l>
<l n="137">ἤλασε καὶ ῥοδέου χροὸς ἥψατο, καὶ διὰ μηροῦ </l>
<l n="138">ἄρτι πάλιν κελάρυζεν ἐπὶ χθονὶ λύθρος ἐρώτων. </l>
<l n="139">ἀλλὰ τεῷ ποθέοντι χαριζομένη Διονύσῳ </l>
<l n="140">πέμπε μοι ἐνθάδε Φοῖβον ἀδελφεόν, ἴδμονα τέχνης </l>
<l n="141">λυσιπόνου, καὶ κοῦρον ἀκέσσεται. ἴσχεο, φωνή· </l>
<l n="142">Φοῖβον ἔα κατ' Ὄλυμπον ἀκηδέα, μή μιν ὀρίνω </l>
<l n="143">ἕλκεος ἱμερόεντος ἀναμνήσας Ὑακίνθου. </l>
<l n="144">πέμπε μοι, ἢν ἐθέλῃς, Παιήονα· κεῖνος ἱκέσθω· </l>
<l n="145">ἄμμορός ἐστι πόθων, ἀλλότριός ἐστιν ἐρώτων. </l>
<l n="146">ὠτειλῆς τύπον ἄλλον ἐσέδρακον· ἐν πολέμοις γὰρ </l>
<l n="147">ἄλλος ἀνὴρ κενεῶνα τυπεὶς φοινίσσεται αἰχμῇ, </l>
<l n="148">ἄορι δ' ἄλλος ἔχει παλάμης πόνον, ὃς δὲ βελέμνῳ </l>
<l n="149">εἰς λαπάρην, ἕτερος δὲ δι' οὔατος· ἐν κραδίῃ δὲ </l>
<l n="150">λοίγιον ἕλκος ἔχοντι συνουτήθην Ὑμεναίῳ.“ </l>
<l n="151" rend="indent(1)">εἶπε καὶ ἐπτοίητο παρακλιδὸν ὄμματι λοξῷ <pb/> </l>
<l n="152">ὠτειλὴν χαρίεντος ὀπιπεύων Ὑμεναίου. </l>
<l n="153">μηρῷ δ' ἔνθα καὶ ἔνθα φιλεύιον ἄνθος ἑλίξας </l>
<l n="154">λευκὸν ἐρευθομένῳ, διδυμόχροον ἕλκος ἀφάσσων, </l>
<l n="155">κοῦρον ἀνεζώγρησεν ἑῷ παιήονι κισσῷ, </l>
<l n="156">οἶνον ἀλεξητῆρα περιρραίνων Ὑμεναίῳ. </l>
<l n="157">ὡς δ' ὅτ' ὀπὸς ταχυεργός, ἐπειγόμενον γάλα πήξας, </l>
<l n="160">χιονέης κυκόων ἀπαμείρεται ὑγρὸν ἐέρσης, </l>
<l n="158">ὄφρα μιν ἐντύνειε πεπηγμένον αἰπόλος ἀνὴρ </l>
<l n="159">κυκλώσας ταλάροισι τύπῳ τροχοειδέι ταρσῶν· </l>
<l n="161">ὣς ὅ γε φοίνιον ἕλκος ἀκέσσατο Φοιβάδι τέχνῃ· </l>
<l n="162">καὶ νέος ἀρτεμέων παλινάγρετον εἶχεν ἐνυώ, </l>
<l n="163">χειρὸς ἀκεσσιπόνοιο Διωνύσοιο τυχήσας. </l>
<l n="164">καὶ βέλος ἠερόφοιτον ἑκηβόλον εἰς σκοπὸν ἕλκων </l>
<l n="165">τόξα πάλιν κύκλωσε, τιτυσκόμενος δὲ βελέμνῳ </l>
<l n="166">ἀντίδοτον πόρεν ἕλκος ὀιστοβόλῳ Μελανῆι. </l>
<l n="167" rend="indent(1)">καὶ θρασὺς ἔσσυτο κοῦρος· ἐφεσπόμενος δὲ Λυαίῳ </l>
<l n="168">αἰεὶ φῶτας ἔβαλλε καὶ οὐκέτι λείπετο Βάκχου. </l>
<l n="169">ὡς δ' ὅτε τις σκιόεις τύπος ἀνέρος, ἄπνοος ἕρπων, </l>
<l n="170">ἀγχιφανὴς ἀχάρακτος ὁμόδρομος ἀνδρὸς ὁδεύει, <pb/> </l>
<l n="171">καί οἱ ἀεὶ σπεύδοντι συνέσπεται, ἱσταμένου δὲ </l>
<l n="172">ἵσταται, ἑζομένου δὲ παρέζεται, ἐν δὲ τραπέζῃ </l>
<l n="173">μιμηλαῖς παλάμῃσι συνέμπορος εἰλαπινάζει· </l>
<l n="174">ὣς ὅ γε κοῦρος ἔμιμνεν ὁμόδρομος οἴνοπι Βάκχῳ. </l>
<l n="175">οὐδὲ μάχης Διόνυσος ἐλώφεεν· ἀλλὰ τορήσας </l>
<l n="176">μεσσοπαγῆ κούφιζε πεπαρμένον ἀνέρα θύρσῳ </l>
<l n="177">ὄρθιον ὑψιπότητον, ἐν ἠερίῃ δὲ κελεύθῳ </l>
<l n="178">Ἰνδὸν ἐλαφρίζων ζηλήμονι δείκνυεν Ἥρῃ. </l>
<l n="179" rend="indent(1)">καὶ τελέων τρισσῇσιν ἐπωνυμίῃσιν ἐνυὼ </l>
<l n="180">θεῖος Ἀρισταῖος, δεδαημένος ἄρεος Ἀγρεύς, </l>
<l n="181">ὡς Νόμιος πολέμιζε καλαύροπα χερσὶ τινάσσων, </l>
<l n="182">νυμφίος Αὐτονόης ἑκατηβόλος· ἐν δὲ κυδοιμοῖς </l>
<l n="183">τόξον ἔχων κλυτότοξον ἑὸν μιμεῖτο τοκῆα, </l>
<l n="184">θάρσος ἔχων ὑπέροπλον ὀιστοβόλοιο τεκούσης, </l>
<l n="185">Κυρήνης προτέρης Ὑψηίδος· αἰνομανῆ δὲ </l>
<l n="186">δέσμιον ἐζώγρησεν ἀνάρσιον ἄτρομος Ἀγρεύς, </l>
<l n="187">ἀγρεύσας ἅτε θῆρα· καὶ ἀντιβίων ὀλετῆρα </l>
<l n="188">ἠθάδι χειρὶ τίταινε βαρὺν λίθον, οἷον ἐρείσας </l>
<l n="189">πιαλέης ἔθλιψε χυτὰς ὠδῖνας ἐλαίης· </l>
<l n="190">δυσμενέας δ' ἐφόβησεν ἀγήνορας ἠθάδι ῥόμβῳ, </l>
<l n="191">σείων χαλκὸν ἐκεῖνον, ὃν ἐν παλάμῃσι τινάσσων </l>
<l n="192">φοιταλέης ἐφόβησε μεμηνότα κέντρα μελίσσης. </l>
<l n="193" rend="indent(1)">Θρηικίης δὲ Σάμοιο πυρισθενέες πολιῆται <pb/> </l>
<l n="194">Λημνιάδος δύο παῖδες ἐβακχεύοντο Καβειροῦς· </l>
<l n="195">Ἡφαίστου δὲ τοκῆος ἐρευθόμεναι πυρὸς ἀτμῷ </l>
<l n="196">συγγενέας σπινθῆρας ἀνηκόντιζον ὀπωπαί. </l>
<l n="197">τοῖσι μὲν ἐξ ἀδάμαντος ἔην ὄχος· ἀμφὶ δὲ πῶλοι </l>
<l n="198">χαλκείῃ κροτέοντες ἀρασσομένην κόνιν ὁπλῇ </l>
<l n="199">καρχαλέον χρεμετισμὸν ἀνήρυγον ἀνθερεῶνος, </l>
<l n="200">οὓς γενέτης Ἥφαιστος ἀμιμήτῳ κάμε τέχνῃ </l>
<l n="201">πυρσὸν ἀπειλητῆρα διαπνείοντας ὀδόντων, </l>
<l n="202">οἷα καὶ Αἰήτῃ, βριαρῷ σημάντορι Κόλχων, </l>
<l n="203">χαλκοπόδων μόρφωσε συνωρίδα δίζυγα ταύρων, </l>
<l n="204">τεύχων θερμὰ λέπαδνα καὶ ἔμπυρον ἱστοβοῆα. </l>
<l n="205">χειρὶ δὲ Λήμνιον ἔγχος, ὅ περ κάμε πάτριος ἄκμων, </l>
<l n="206">δεξιτερῇ κούφιζον, ἐπ' εὐφυέεσσι δὲ μηροῖς </l>
<l n="207">φάσγανον ᾐώρητο σελασφόρον· εἰ δέ τις ἀνήρ, </l>
<l n="208">ἀκροτάτοις ὀνύχεσσι λίθον τινὰ βαιὸν ἀείρας </l>
<l n="209">θηγαλέης ἤρασσε πυρίδρομα νῶτα μαχαίρης, </l>
<l n="210">αὐτόματοι σπινθῆρες ὀιστεύοντο σιδήρου. </l>
<l n="211">Εὐρυμέδων μὲν ἔλαυνε, πυριβλήτῳ δὲ χαλινῷ </l>
<l n="212">ἔμπυρον ἡνιόχευε σιδηροπόδων γένυν ἵππων· </l>
<l n="213">Ἄλκων δ' αἰθαλόεντι συνήρμοσε χεῖρα βελέμνῳ, </l>
<l n="214">πατρῴης Ἑκάτης θιασώδεα πυρσὸν ἑλίσσων. <pb/> </l>
<l n="215" rend="indent(1)">καὶ φάλαρον σείοντες ἀερσιλόφου τρυφαλείης </l>
<l n="216">Δικταῖοι Κορύβαντες ἐπεστρατόωντο κυδοιμῷ, </l>
<l n="217">εἰς μόθον οἰστρηθέντες· ἁμιλλητῆρι δὲ χαλκῷ </l>
<l n="218">φάσγανα τυπτομένῃσιν ἐπέκτυπε γυμνὰ βοείαις </l>
<l n="219">σκαρθμοῖς ἀντιτύποισι· φερεσσακέος δὲ χορείης </l>
<l n="220">ῥυθμὸν ἐμιμήσαντο ποδῶν ἑλικώδεϊ παλμῷ, </l>
<l n="221">ἄρεϊ βακχευθέντες. ὀρεσσαύλων δὲ νομήων </l>
<l n="222">Ἰνδῴη δεδάικτο γονὴ Κουρῆτι σιδήρῳ· </l>
<l n="223">καί τις ἀνὴρ προκάρηνος ἐπωλίσθησε κονίῃ, </l>
<l n="224">εἰσαΐων μύκημα βαρυγδούποιο βοείης. </l>
<l n="225" rend="indent(1)">καί τις ἀερτάζουσα φιλάνθεμον ἔγχος ἐνυοῦς </l>
<l n="226">Βασσαρὶς ἠκόντιζεν· ἀβακχεύτου δὲ γενέθλης </l>
<l n="227">ἄρσενα πολλὰ κάρηνα δαΐζετο θήλεϊ θύρσῳ. </l>
<l n="228">καὶ λασίῃ παλάμῃ σκοπιὴν λοφόεσσαν ἀείρων </l>
<l n="229">οὔρεος ἄκρα κάρηνα ταμὼν ἐκορύσσετο Ληνεύς, </l>
<l n="230">πέμπων ὀκριόεσσαν ἐπ' ἀντιβίοισιν ἀκωκήν. </l>
<l n="231">Βάκχη δ' ἀμφαλάλαζε· καὶ ἀμπελόεντες ὀιστοὶ </l>
<l n="232">κισσοφόρων παλάμῃσιν ἐδινεύοντο γυναικῶν. </l>
<l n="233">ἔνθα μέλος πλέξασα καὶ Ἄρεϊ καὶ Διονύσῳ </l>
<l n="234">Εὐπετάλη κεκόρυστο, φιλοσταφύλῳ δὲ πετήλῳ </l>
<l n="235">κέντορα κισσὸν ἔπεμπεν ἀλοιητῆρα σιδήρου, </l>
<l n="236">Ἰνδῴην δρυόεντι γονὴν ὀλέκουσα κορύμβῳ. </l>
<l n="237">καὶ δηίων κλονέουσα νέφος ῥηξήνορι θύρσῳ <pb/> </l>
<l n="238">Στησιχόρη φιλόβοτρυς ἐπεσκίρτησε κυδοιμῷ, </l>
<l n="239">κύμβαλα δινεύουσα βαρύβρομα δίζυγι χαλκῷ· </l>
<l n="240">οὐ τόσον Ἡρακλέης Στυμφαλίδας ἤλασε βόμβῳ </l>
<l n="241">χαλκὸν ἔχων βαρύδουπον, ὅσον στρατὸν ἤλασεν Ἰνδῶν </l>
<l n="242">Στησιχόρη κτυπέουσα χοροῦ πολεμήιον ἠχώ. </l>
<l n="243">καὶ Τρυγίη βαρύγουνος ἐλείπετο νόσφιν ὁμίλου </l>
<l n="244">ὑστατίη καὶ ἔπηξε φόβῳ πόδας· οὐδέ τις αὐτῇ </l>
<l n="245">Σιληνῶν παρέμιμνε· λίπον δέ μιν αὐτόθι μούνην </l>
<l n="246">ταρβαλέην, χατέουσαν ἀρηγόνος· ἀκροπότῃ δὲ </l>
<l n="247">χεῖρας ὄρεξε Μάρωνι, Μάρων δ' ἀπέειπε γεραιήν, </l>
<l n="248">ὅττι χοροὺς ἀνέκοπτε φιλακρήτων Κορυβάντων </l>
<l n="249">καὶ Σατύρων· αἰεὶ δὲ θεοῖς ἠρᾶτο δαμῆναι </l>
<l n="250">γηραλέην ἀνόνητον ὑπ' ἔγχεϊ Δηριαδῆος. </l>
<l n="251">καὶ Καλύκη πολέμιζε παρισταμένη Διονύσῳ </l>
<l n="252">οἰστρομανής. τρομερῆς δὲ μέθης ἐλελίζετο παλμῷ </l>
<l n="253">Οἰνάνθη προθέουσα· βαρυνομένη δὲ κυδοιμῷ </l>
<l n="254">γούνατα μὲν μογέεσκε, φιλακρήτοιο δὲ νύμφης </l>
<l n="255">οἰδαλέου μήνιγγες ἐδινεύοντο καρήνου. </l>
<l n="256" rend="indent(1)">καὶ στόνος ἦν βαρύδουπος· ὁμοζήλῳ δὲ κυδοιμῷ </l>
<l n="257">Ἀστράεις Σταφύλην, Καλύκην δ' ἐδίωκε Κελαινεύς. </l>
<l n="258">Σιληνῶν δὲ φάλαγγα δορυσσόος ἤλασε Μορρεὺς <pb/> </l>
<l n="259">θεινομένην βουπλῆγι· μιῇ δ' ἐλατῆρος ὁμοκλῇ </l>
<l n="260">Ἀστραῖος δεδόνητο, Μάρων φύγεν, ὤκλασε Ληνεύς, </l>
<l n="261">Σιληνοῦ τρία τέκνα δασύτριχος, ὃς δίχα λέκτρων </l>
<l n="262">ἄσπορος αὐτολόχευτος ἀνέδραμε μητρὸς ἀρούρης. </l>
<l n="263">ἱμερτὴν δὲ Δόρυκλος ἀνεπτοίησε Λυκάστην. </l>
<l n="264" rend="indent(1)">τῇσι θεὸς χραίσμησε, νεουτήτων δὲ γυναικῶν </l>
<l n="265">ἕλκεσι φάρμακα πάσσεν· ἐνυαλίῳ δὲ σιδήρῳ </l>
<l n="266">τειρομένην ποδὸς ἄκρον ἀνάμπυκα ῥύσατο Γόργην, </l>
<l n="267">κλήματος ἀμπελόεντι περισφίγξας πόδα δεσμῷ· </l>
<l n="268">Εὐπετάλης δ' ἰχῶρα νεόσσυτον ἔσβεσεν οἴνῳ, </l>
<l n="269">καὶ Σταφύλης χυτὸν αἷμα κατεπρήυνεν ἀοιδῇ· </l>
<l n="270">Μυρτοῦς δ' οὐταμένην παλάμην ἰήσατο μύρτῳ, </l>
<l n="271">καὶ Καλύκην ἐσάωσεν ἀνειρύσσας βέλος ὤμου, </l>
<l n="273">ἕλκεϊ φοινήεντι περιρραίνων πόμα ληνοῦ· </l>
<l n="272">Νύσης δ' ἄλγος ἔπαυσε νεουτήτοιο προσώπου, </l>
<l n="274">χρίσας ἔνθα καὶ ἔνθα παρηίδα λευκάδι γύψῳ· </l>
<l n="275">ὄμμασι δ' ἀκλαύτοισιν ἐπεστενάχιζε Λυκάστῃ. </l>
<l n="276" rend="indent(1)">ἀλλ' ὅτε Βασσαρίδων ὀδύνας πρηΰνατο τέχνῃ </l>
<l n="277">θυρσομανὴς Διόνυσος, ἐμάρνατο μείζονι χάρμῃ. </l>
<l n="278">καί τις ἀμερσινόοιο κατάσχετος ἅλματι λύσσης <pb/> </l>
<l n="279">Βασσαρὶς Ἰνδὸν ἄρηα μετέστιχε θυιὰς ἐνυώ, </l>
<l n="280">ἀμφὶ σέ, Λύδιε δαῖμον· ἀπὸ πλοκάμοιο δὲ Βάκχης </l>
<l n="281">ἀφλεγέος σελάγιζε κατ' αὐχένος αὐτόματον πῦρ. </l>
<l n="282" rend="indent(1)">καὶ βριαρῶν προμάχων ἑτερόζυγον ἐσμὸν ἐγείρων </l>
<l n="283">αὐλὸς ἐπεσμαράγησεν ἀγέστρατον ἄρεος ἠχώ. </l>
<l n="284">καὶ διδύμαις παλάμῃσι φιλοσμαράγων Κορυβάντων </l>
<l n="285">ἄντυγες ἀμφιπλῆγος ἀνεκρούοντο βοείης, </l>
<l n="286">κύμβαλα δ' ἐκροτάλιζε, μεταλλάξασα δὲ μολπὴν </l>
<l n="287">Πανιὰς ἡδυμέλεια μόθους ἐμελίζετο σύριγξ. </l>
<l n="288">ἀντιβίων δὲ φάλαγγες ἐπέβρεμον· ἀμφιλαφεῖς δὲ </l>
<l n="289">ἠερόθεν πτερόεντες ἀνερροίζησαν ὀιστοί· </l>
<l n="290">λίγξε βιός, βόμβησε λίθος, μυκήσατο σάλπιγξ. </l>
<l n="291" rend="indent(1)">ἀλλ' ὅτε δὴ πόρον ἷξον, ὅπῃ πεφορημένος ὁλκῷ </l>
<l n="292">λευκὸν ὕδωρ μεθύοντι ῥόῳ φοίνιξεν Ὑδάσπης, </l>
<l n="293">δὴ τότε Βάκχος ἄυσε βαρυσμαράγων ἀπὸ λαιμῶν, </l>
<l n="294">ὁππόσον ἐννεάχιλος ἐπέβρεμεν ἐσμὸς ἐνυοῦς </l>
<l n="295">φρικτὸν ὁμογλώσσων στομάτων θρόον· ἀσταθέες δὲ </l>
<l n="296">ξανθὸν ἀλυσκάζοντες ἐπὶ ῥόον ὤκλασαν Ἰνδοί, </l>
<l n="297">ἄλλοι δ' ἐν πεδίῳ· στρατιὴ δ' ἐμερίζετο Βάκχου, </l>
<l n="298">δυσμενέας κτείνουσα καὶ ἐν δαπέδῳ καὶ Ὑδάσπῃ, <pb/> </l>
<l n="299">δίψῃ καρχαλέῃ κεκαφηότας, ὁππότε γαίης </l>
<l n="300">ἠὼς μέσσον ἀνέσχε καὶ ἔτρεμε θερμὸς ὁδίτης </l>
<l n="301">αἴθοπος Ἠελίοιο μεσημβρίζουσαν ἱμάσθλην. </l>
<l n="302" rend="indent(1)">καὶ θεὸς ἀμπελόεις προκαλίζετο κοίρανον Ἰνδῶν, </l>
<l n="303">μῦθον ἀπειλητῆρα χέων λυσσώδεϊ λαιμῷ· </l>
<l n="304" rend="indent(1)">„τίς φόβος; εἰ ποταμοῖο φέρει γένος ὄρχαμος Ἰνδῶν, </l>
<l n="305">οὐρανόθεν λάχον αἷμα· χερειότερος δὲ Λυαίου </l>
<l n="306">Δηριάδης ὑπέροπλος, ὅσον Διός ἐστιν Ὑδάσπης. </l>
<l n="307">ἢν δ' ἐθέλω, νεφέων σχεδὸν ἵσταμαι· ἢν δὲ κελεύσω, </l>
<l n="308">ἵξεται ἰθυκέλευθον ἐμὸν βέλος ἄχρι Σελήνης. </l>
<l n="309">εἰ δὲ μέγα φρονέεις μεθέπων κεραελκέα μορφήν, </l>
<l n="310">εἰ δύνασαι, προμάχιζε βοοκραίρῳ Διονύσῳ.“ </l>
<l n="311" rend="indent(1)">ὣς φαμένου βρυχηδὸν ἐμυκήσαντο μαχηταί· </l>
<l n="312">ἄλλῳ δ' ἄλλος ἔριζε συναιχμάζων Διονύσῳ. </l>
<l n="313">αἰγείοις δὲ πόδεσσιν ἐμάρνατο μηλονόμος Πάν, </l>
<l n="314">ὀξὺ δὲ τοξευτῆρος ὅλον κενεῶνα χαράξας </l>
<l n="315">θηγαλέῃ Μελανῆος ἀνέσχισε γαστέρα χηλῇ, </l>
<l n="316">ποινὴν ἕλκος ἔχοντος ἀπαιτίζων Ὑμεναίου, </l>
<l n="317">ὄφρα πυρισφρήγιστον ἐλαφρίζειεν ἀνίην </l>
<l n="318">ὄμμασιν ἀκλαύτοισιν ὀδυρομένου Διονύσου. </l>
<l n="319" rend="indent(1)">λυσσήεις δ' Ἰόβακχος ἐπέδραμε δηιοτῆτι ... </l>
<l n="321">ἄλλοτε μηκύνων ταναὸν δέμας, αἰθέρι γείτων· </l>
<l n="320">καὶ νεφέων ἔψαυσε καὶ ἥψατο χερσὶν Ὀλύμπου, <pb/> </l>
<l n="322">καὶ χθονὶ ταρσὸν ἔπηξε καὶ ἠέρα τύπτε καρήνῳ. </l>
<l n="323" rend="indent(1)">τοῖσι δὲ μαρναμένοισιν ἐπήλυθεν Ἕσπερος ἀστήρ, </l>
<l n="324">λύων Ἰνδοφόνοιο θεμείλια δηιοτῆτος. </l>
<l n="325">Ἄρεϊ δ' ὑπνώοντι παρίστατο νεύματι Ῥείης </l>
<l n="326">φάσματα ποικίλλουσα δολοπλόκος ὄψις ὀνείρου, </l>
<l n="327">τοῖον ἔπος βοόωσα νόθῃ σκιοειδέι μορφῇ· </l>
<l n="328" rend="indent(1)">„Ἆρες, Ἄρες, σὺ μὲν εὗδε, δυσίμερε, μοῦνος ἰαύων </l>
<l n="329">χαλκοχίτων· Παφίην δὲ τὸ δεύτερον ὑψόθι λέκτρων </l>
<l n="330">ὑμετέρην Ἥφαιστος ἔχει προτέρην Ἀφροδίτην, </l>
<l n="331">ἐκ δὲ δόμων ἐδίωκε Χάριν, ζηλήμονα νύμφην· </l>
<l n="332">ἀρχαίην δὲ δάμαρτα παλίνδρομον εἰς γάμον ἕλκων </l>
<l n="333">αὐτὸς Ἔρως τόξευεν ἀναινομένην Ἀφροδίτην, </l>
<l n="334">Ἡφαίστῳ γενετῆρι φέρων χάριν. ἀλλὰ καὶ αὐτὴ </l>
<l n="335">Ζῆνα μέγαν παρέπεισε πόθων ἀδίδακτος Ἀθήνη, </l>
<l n="336">παρθενικὴ δολόμητις, ὅπως Ἥφαιστον ἀλύξῃ, </l>
<l n="337">μνησαμένη νόθα λέκτρα πεδοτρεφέων ὑμεναίων, </l>
<l n="338">μὴ προτέρου μετὰ πότμον Ἐρεχθέος ἄρσενι μαζῷ </l>
<l n="339">ἄλλον ἀεξήσειε νεώτερον υἱὸν ἀρούρης. </l>
<l n="340">ἔγρεο, καὶ Θρήισσαν ἰὼν ἐπὶ πέζαν ἐρίπνης </l>
<l n="341">δέρκεο σὴν Κυθέρειαν ἐθήμονος ἔνδοθι Λήμνου, </l>
<l n="342">δέρκεο, πῶς προπύλαια Πάφου καὶ ἐδέθλια Κύπρου </l>
<l n="343">ἄνθεσιν ἐστεφάνωσεν ὁμόστολος ἐσμὸς Ἐρώτων, <pb/> </l>
<l n="344">Βυβλιάδων δ' ἐπάκουε μελιζομένων Ἀφροδίτην </l>
<l n="345">καὶ νεαρὴν φιλότητα παλιννόστων ὑμεναίων. </l>
<l n="346">Ἆρες, ἐνοσφίσθης σέο Κύπριδος· ἀνδροφόνον γὰρ </l>
<l n="347">ὁ βραδὺς ὠκὺν Ἄρηα παρέδραμε. μέλπε καὶ αὐτὸς </l>
<l n="348">Ἡφαίστῳ πυρόεντι συναπτομένην Ἀφροδίτην. </l>
<l n="349">Σικελίης δ' ἐπίβηθι, παρισταμένους δὲ καμίνῳ </l>
<l n="350">λίσσεό μοι Κύκλωπας· ἀριστοπόνου δὲ καὶ αὐτοὶ </l>
<l n="351">ἴδμονες Ἡφαίστοιο, σοφῶν ζηλήμονες ἔργων, </l>
<l n="352">σοὶ δόλον ἐντύνωσι καὶ ἀρχαίῳ σέο δεσμῷ </l>
<l n="353">ὁπλότερον τελέσωσιν ὁμοίιον, ὄφρα καὶ αὐτὸς </l>
<l n="354">ἀμφοτέρους δολίῃσιν ἀλυκτοπέδῃσι πιέζων </l>
<l n="355">δήσῃς φῶρα γάμοιο τεῷ ποινήτορι δεσμῷ, </l>
<l n="356">εἱλιπόδην Ἥφαιστον ἐπισφίγξας Ἀφροδίτῃ· </l>
<l n="357">καί σε θεοὶ ξύμπαντες ἐπαινήσουσιν Ὀλύμπου </l>
<l n="358">δέσμιον ἀγρεύσαντα τεῶν συλήτορα λέκτρων. </l>
<l n="359">ἔγρεο, καὶ σὺ γένοιο δολοπλόκος· ἔγρεο, νύμφης </l>
<l n="360">ἁρπαμένης ἀλέγιζε. τί σοι κακὰ Δηριαδῆος; </l>
<l n="361">σιγὴ ἐφ' ἡμείων, Φαέθων μὴ μῦθον ἀκούσῃ.“ </l>
<l n="362" rend="indent(1)">ὣς φαμένη πεπότητο. καὶ αὐτίκα κῶμα τινάξας </l>
<l n="363">πρώιον ἀρτιχάρακτον ὀπιπεύων φάος Ἠοῦς <pb/> </l>
<l n="364">θερμὸς Ἄρης ἀνέπαλτο, Φόβον καὶ Δεῖμον ἐγείρας </l>
<l n="365">ζεῦξαι φοίνιον ἅρμα ταχύδρομον· οἱ δὲ τοκῆι </l>
<l n="366">σπερχομένῳ πείθοντο· καὶ ἀγκυλόδοντι χαλινῷ </l>
<l n="367">Δεῖμος ἐριπτοίητος ἐπισφίγξας γένυν ἵππων </l>
<l n="368">δέσμιον αὐχένα δοῦλον ἐπεσφήκωσε λεπάδνῳ, </l>
<l n="369">ζεύγλην δ' ἀμφὶς ἔδησεν· Ἄρης δ' ἐπεβήσατο δίφρου· </l>
<l n="370">καὶ Φόβος ἡνιόχευεν ὄχον πατρῷον ἐλαύνων, </l>
<l n="371">εἰς Πάφον ἐκ Λιβάνου πεφορημένος, ἐκ δὲ Κυθήρων </l>
<l n="372">ἄστατον ἔτραπεν ἅρμα Κεραστίδος εἰς χθόνα Κύπρου· </l>
<l n="373">πολλάκι, πολλάκι Λῆμνον ἐδέρκετο, καὶ πλέον ἄλλων </l>
<l n="374">ζηλήμων σκοπίαζε πυρίπνοον ἐσχαρεῶνα, </l>
<l n="375">Κύπριν ἀνιχνεύων τροχαλῷ ζηλήμονι ταρσῷ, </l>
<l n="376">εἴ μιν ἐσαθρήσειε παρ' Ἡφαίστοιο καμίνοις, </l>
<l n="377">ὡς πάρος, ἱσταμένην, καὶ ἐδείδιε, μή οἱ ὀπωπὴν </l>
<l n="378">καπνὸς ἀμαλδύνειε μελαινομένης Ἀφροδίτης. </l>
<l n="379">ἔδραμε καὶ μετὰ Λῆμνον ἐς οὐρανόν, ὄφρα σιδήρῳ </l>
<l n="380">νυμφιδίην μακάρεσσιν ἀναστήσειεν ἐνυώ, </l>
<l n="381">καὶ Διὶ καὶ Φαέθοντι καὶ Ἡφαίστῳ καὶ Ἀθήνῃ. <pb/> </l>
</div>
<div type="Book" n="30">
<l n="t1"><label type="head">ΔΙΟΝΥΣΙΑΚΩΝ ΤΡΙΑΚΟΣΤΟΝ.</label> </l>
<l n="1" rend="indent(1)">Ὣς ὁ μὲν ἑπτάζωνον ἐς οὐρανὸν ἔδραμεν Ἄρης </l>
<l n="2">ζηλήμων, βαρύμηνις. ἐς ὑσμίνην δὲ χορεύων </l>
<l n="3">θαρσήεις Διόνυσος ἐπέχραεν αἴθοπι λαῷ, </l>
<l n="4">πῇ μὲν ἐνὶ πρώτοισι θορὼν ἐνοσίχθονι παλμῷ, </l>
<l n="5">πῇ δὲ μέσος προμάχοισιν· ἀκοντιστῆρι δὲ θύρσῳ </l>
<l n="6">κυανέης ἤμησε θαλύσια δηιοτῆτος· </l>
<l n="7">καὶ Σατύρους θάρσυνεν ἐς ἄρεα Δηριαδῆος, </l>
<l n="8">δυσμενέος δὲ φάλαγγος ἐμαίνετο φῦλα δαΐζων. </l>
<l n="9">ὡς ἴδε Βάκχος Ἄρηα λελοιπότα φύλοπιν Ἰνδῶν· </l>
<l n="10">ἄλλῳ δ' ἄλλος ἔριζε. κορυμβοφόρου δὲ κυδοιμοῦ </l>
<l n="11">δεξιτερὸν στόμα λάβρον ἐπιτρέψας Διονύσῳ </l>
<l n="12">λαιὸν Ἀρισταῖος κέρας ἔτρεχε δηιοτῆτος. </l>
<l n="13" rend="indent(1)">καὶ Βρομίου θεράποντας ὀπιπεύων ἔτι Μορρεὺς </l>
<l n="14">μαρναμένους πετάλοισι καὶ ἀνθεμόεντι βελέμνῳ </l>
<l n="15">ἄφρονι Δηριάδῃ πολυθαμβέα ῥήξατο φωνήν· </l>
<l n="16" rend="indent(1)">„Δηριάδη, τί τὸ θάμβος; ἐμοὶ πίπτουσι μαχηταί, </l>
<l n="17">βαλλόμενοι θύρσοισι καὶ οὐτιδανοῖσι πετήλοις, </l>
<l n="18">ὁπλοφόρους δ' ὀλέκουσιν ἀνάσπιδες· ἀκλινέες δὲ </l>
<l n="19">Βασσαρίδες, πελέκεσσι καὶ ἀμφιπλῆγι μαχαίρῃ <pb/> </l>
<l n="20">τυπτόμεναι, μίμνουσιν ἀνούτατοι. εἰ θέμις εἰπεῖν, </l>
<l n="21">καὶ σύ, λιπών, σκηπτοῦχε, τεὴν χαλκήλατον αἰχμὴν </l>
<l n="22">οἴνοπα θύρσον ἄειρε μιαιφόνον, ὅττι σιδήρου </l>
<l n="23">δυσμενέες πολὺ μᾶλλον ἀριστεύουσι κορύμβοις. </l>
<l n="24">οὔ ποτε τοῖον ὄπωπα μόθου τύπον· οὐτιδανοὶ δὲ </l>
<l n="25">θύρσοι ἀκοντιστῆρες ἀρείονές εἰσιν ἀκόντων. </l>
<l n="26">δὸς καὶ ἐμοὶ κλονέειν χλοερὸν βέλος· ἡμέτεροι γὰρ </l>
<l n="27">ἀπτολέμου νάρθηκος ἐνικήθησαν ὀιστοί· </l>
<l n="28">δός μοι ξανθὰ πέδιλα φορήμεναι, ὅττι καὶ αὐταὶ </l>
<l n="29">ἀρραγέες κνημῖδες ὑπεκλίνοντο κοθόρνοις. </l>
<l n="30">τί πλέον, εἰ χάλκειον ἔχω σάκος, εὖτε γυναῖκες </l>
<l n="31">μᾶλλον ἀριστεύουσιν ἀτευχέες, ἐν δὲ κυδοιμοῖς </l>
<l n="32">κύμβαλα δινεύουσι, καὶ ὀκλάζουσι μαχηταί, </l>
<l n="33">καὶ στεφάνοις τρυφάλεια καὶ εἴκαθε νεβρίδι θώρηξ; </l>
<l n="34">πολλάκι δ' ἀντικέλευθος ἀνουτήτου Διονύσου </l>
<l n="35">ὠισάμην ἄρρηκτον ἀνασχίσσαι κενεῶνα, </l>
<l n="36">πέμπων εὔσκοπα δοῦρα, καὶ ὡς ἔψαυε Λυαίου, </l>
<l n="37">ὀξυβελὴς ἄγναμπτος ἐκάμπτετο χαλκὸς ἀκόντων.“ </l>
<l n="38" rend="indent(1)">ὣς φαμένου μείδησεν ἄναξ θρασύς, ἀμφὶ δὲ γαμβρῷ </l>
<l n="39">ὄμματα λοξὰ τίταινε χόλου κήρυκι σιωπῇ· </l>
<l n="40">καί οἱ ἀπειλήτειραν ἀπερροίβδησεν ἰωήν· </l>
<l n="41" rend="indent(1)">„τί τρομέεις Διόνυσον ἀτευχέα, νήπιε Μορρεῦ; </l>
<l n="42">ἡδὺς ὁ δειμαίνων Σατύρων παίζουσαν ἐνυώ.“ </l>
<l n="43" rend="indent(1)">ὣς φάμενος θάρσυνεν ἀταρβέι γαμβρὸν ἀπειλῇ. <pb/> </l>
<l n="44">καὶ Βρομίου προμάχοισι πέλωρ ἐκορύσσετο Μορρεύς· </l>
<l n="45">οὔτασε δ' Εὐρυμέδοντα, μέσον βουβῶνα χαράξας </l>
<l n="46">ἔγχεϊ φοινήεντι· διαΐσσουσα δὲ μηροῦ </l>
<l n="47">πιαλέην τάμε σάρκα λιπόχροα θυιὰς ἀκωκή· </l>
<l n="48">γούνατι δ' ὀκλάζοντι χαμαὶ πέσε. χαλκοχίτων δὲ </l>
<l n="49">Ἄλκων οὐκ ἀμέλησε κασιγνήτοιο πεσόντος, </l>
<l n="50">ἀλλὰ βιαζομένῳ πρόμος ἤλυθεν ἔγχος ἀείρων </l>
<l n="51">καὶ σάκος εὐδίνητον· ὅλον δ' ἐκάλυπτε μαχητήν, </l>
<l n="52">ἀσπίδι πυργώσας δέμας ἀνέρος, ἀντιβίοις δὲ </l>
<l n="53">σείων ἔνθα καὶ ἔνθα παλινδίνητον ἀκωκὴν </l>
<l n="54">γνωτῷ γνωτὸς ἄμυνε· καὶ οὐταμένῳ περιβαίνων, </l>
<l n="55">οἷα περὶ σκύμνοισι λέων, βρυχήσατο λαιμῷ, </l>
<l n="56">χείλεϊ λυσσήεντι χέων Κορυβαντίδα φωνήν. </l>
<l n="57">καί μιν ὀπιπεύων κυκλούμενον ἴδμονι ταρσῷ </l>
<l n="60">γνωτοῦ κεκλιμένοιο προασπιστῆρα Καβείρου </l>
<l n="58">ἰσοφυὴς Τυφῶνι πέλωρ βακχεύετο Μορρεύς, </l>
<l n="59">γνωτοῖς διχθαδίοις κεκορυθμένος, ὄφρα κε μήτηρ </l>
<l n="61">δίζυγα δακρύσειεν ὀλωλότα τέκνα Καβειρώ, </l>
<l n="62">ἐς μίαν ἠριγένειαν ἑνὶ δμηθέντα σιδήρῳ. </l>
<l n="63">καί νύ κεν ἀμφοτέρους ἰσοελκέι δῶκεν ὀλέθρῳ, </l>
<l n="64">ἀλλὰ διὰ στομάτων βεβιημένον ἄσθμα τιταίνων </l>
<l n="65">Λήμνιον Εὐρυμέδων γενέτην ἐκαλέσσατο φωνῇ· </l>
<l n="66" rend="indent(1)">„ὦ πάτερ, ἐργοπόνοιο πυρίπνοε κοίρανε τέχνης, <pb/> </l>
<l n="67">δός μοι ὀφειλομένην προτέρην χάριν, ὁππότε μούνη </l>
<l n="68">Σικελίην τρικάρηνον ἁλωιὰς ἥρπασε Δηώ, </l>
<l n="69">δῶρα καλυπτομένης ὀπτήρια Περσεφονείης, </l>
<l n="70">Ἑσπερίους δ' ἀνέκοψε τεοὺς φυσήτορας ἀσκοὺς </l>
<l n="71">καὶ πλατὺν ἐσχαρεῶνα καὶ ἅρπαγα σεῖο πυράγρην· </l>
<l n="72">ἀλλά μιν ἐπτοίησα προασπίζων γενετῆρος, </l>
<l n="73">ἄκμονος ὑμετέροιο βοηθόος· ἐξ ἐμέθεν δὲ </l>
<l n="74">σῷ Σικελῷ σπινθῆρι μέλας θερμαίνεται ἀήρ. </l>
<l n="75">ῥύεό μοι σέο παῖδα, τὸν ἄγριος οὔτασε Μορρεύς.“ </l>
<l n="76" rend="indent(1)">εἶπε, καὶ οὐρανόθεν πυρόεις Ἥφαιστος ὀρούσας </l>
<l n="77">σύγγονον ἀμφελέλιζε πολυσχιδὲς ἁλλόμενον πῦρ, </l>
<l n="78">δινεύων παλάμῃ πυρόεν βέλος· ἀμφὶ δὲ δειρὴν </l>
<l n="79">Μορρέος αὐτοέλικτος ἑλίσσετο πυρσὸς ἐχέφρων, </l>
<l n="80">αὐχένι μιτρώσας πυριθαλπέος ὅρμον ἀνάγκης </l>
<l n="81">εἰλυφόων· πυρόεν δὲ μετὰ στέφος ἀνθερεῶνος </l>
<l n="82">ταρσὸν ἐς ἐσχατόωντα θορὼν ἐπιβήτορι παλμῷ </l>
<l n="83">ἀμφὶ πόδα προμάχοιο πυρίπλοκον ἔπλεκε σειρήν, </l>
<l n="84">σείων ἐν δαπέδῳ σταθερὸν σέλας ἅλματι πεζῷ· </l>
<l n="85">θερμάνθη δὲ κάρηνον ἀναπτομένης τρυφαλείης. </l>
<l n="86">καί νύ κεν ἐπρήνικτο τυπεὶς φλογόεντι βελέμνῳ, </l>
<l n="87">εἰ μὴ Δηριάδαο πατὴρ ἤμυνεν Ὑδάσπης· </l>
<l n="88">ἧστο γὰρ ὑσμίνην δεδοκημένος ὑψόθι πέτρης, </l>
<l n="89">ταυροφυὴς νόθον εἶδος ἔχων βροτοειδέι μορφῇ· <pb/> </l>
<l n="90">ὅς μιν ἀνεζώγρησε χέων ἀντίπνοον ὕδωρ, </l>
<l n="91">ψύχων θερμὸν ἄημα πυριβλήτοιο προσώπου, </l>
<l n="92">λύματα τεφρήεντα διασμήχων τρυφαλείης· </l>
<l n="93">Μορρέα δ' ἁρπάξας ζοφερῇ χλαίνωσεν ὀμίχλῃ, </l>
<l n="94">πορφυρέῃ νεφέλῃ κεκαφηότα γυῖα καλύψας, </l>
<l n="95">μή μιν ἀποκτείνειε σελασφόρος ἀμφιγυήεις, </l>
<l n="96">Λήμνιον αἰθύσσων θανατηφόρον ἁπτόμενον πῦρ, </l>
<l n="97">μὴ προτέρου φθιμένοιο γέρων φιλότεκνος Ὑδάσπης </l>
<l n="98">γαμβρὸν ἴδῃ πάλιν ἄλλον ὀλωλότα Δηριαδῆος, </l>
<l n="99">μηδὲ μόρον Μορρῆος ἅμα κλαύσειεν Ὀρόντῃ. </l>
<l n="100" rend="indent(1)">πυρσοφόρος δ' Ἥφαιστος ὅλους ἐδίωκε μαχητὰς </l>
<l n="101">ἱσταμένους περὶ παῖδα νεούτατον, ὑψόθι δ' ὤμου </l>
<l n="102">υἱὸν ἐλαφρίζων ἐπερείσατο γείτονι φηγῷ, </l>
<l n="103">νόσφιν ἀπὸ φλοίσβοιο, καὶ ἐζώγρησε πεσόντα, </l>
<l n="104">οὐταμένῳ βουβῶνι φερέσβια φάρμακα πάσσων. </l>
<l n="105" rend="indent(1)">οὐδὲ μόθου προτέροιο λελασμένος ἔπλετο Μορρεύς· </l>
<l n="106">ἀλλὰ πάλιν κεκόρυστο φυγὼν πυρόεσσαν ἐνυὼ </l>
<l n="107">καὶ πρόμον ἀστράπτοντα καὶ αἰθαλόεσσαν ἀκωκήν· </l>
<l n="108">καὶ Φλογίον Στροφίοιο πολύστροφον υἷα κιχήσας </l>
<l n="109">ἔκτανεν, ὀρχηστῆρα φιλοσκάρθμου Διονύσου, <pb/> </l>
<l n="110">ὅς τις ἀδακρύτοιο παρ' εἰλαπίνῃσι Λυαίου </l>
<l n="111">ἀντιτύπων ἐλέλιζε πολύτροπα δάκτυλα χειρῶν, </l>
<l n="112">καὶ θάνατον Φαέθοντος ἐχέφρονι χειρὶ χαράσσων </l>
<l n="113">δαιτυμόνας ποίησεν ἀήθεα δάκρυα λείβειν, </l>
<l n="114">ψευδαλέου Φαέθοντος ἐπικλαίοντας ὀλέθρῳ· </l>
<l n="115">καὶ νέον αἰθαλόεντα καὶ αὐτοκύλιστον ὑφαίνων </l>
<l n="116">θαμβαλέον πόρε πένθος ἀπενθήτῳ Διονύσῳ. </l>
<l n="117">τοῦτον ἰδὼν σκαίροντα δορυσσόος ἔννεπε Μορρεύς· </l>
<l n="118" rend="indent(1)">„ἀλλοῖος χορὸς οὗτος, ὃν ἔπλεκες ἄγχι τραπέζης· </l>
<l n="119">ὀρχηθμὸν γελόωντα παρὰ κρητῆρι τιταίνων </l>
<l n="120">ὀρχηθμὸν στονόεντα πόθεν κατὰ δῆριν ὑφαίνεις; </l>
<l n="121">εἰ δὲ καὶ οἶστρος ἔχει σε χοροστασίης Διονύσου, </l>
<l n="122">Ἄιδι μυστιπόλευε, καὶ οὐ γύψοιο χατίζεις </l>
<l n="123">αὐτοβαφῆ μεθέπων κεκονιμένα κύκλα προσώπου· </l>
<l n="124">ἢν ἐθέλῃς δέ, χόρευε φιλοθρήνῳ παρὰ Λήθῃ, </l>
<l n="125">Περσεφόνη δ' ἀγέλαστος ἀγαλλέσθω σέο μολπῇ.“ </l>
<l n="126" rend="indent(1)">ἔννεπε κυδιόων, καὶ ἐπέδραμεν ἶσος ἀέλλῃ, </l>
<l n="127">Σιληνοὺς δ' ἐφόβησεν. ἀμαιμακέτῳ δὲ μαχητῇ </l>
<l n="128">Τέκταφος ὡμάρτησε σακεσπάλος, ὅν ποτε δήσας </l>
<l n="129">Δηριάδης ἔκρυψεν ἔσω γλαφυροῖο βερέθρου. </l>
<l n="130">οὐδὲ φυγεῖν μόρον εὗρε τὸ δεύτερον· ἐν γὰρ ἀνάγκῃ </l>
<l n="131">τίς δύναταί ποτε πότμον ἀπ' ἀνέρος ἐχθρὸν ἐρύκειν, <pb/> </l>
<l n="132">νηλὴς πανδαμάτειρα θανεῖν ὅτε Μοῖρα κελεύει; </l>
<l n="133">οὐ γὰρ Τέκταφον εὗρε δόλος θνήσκοντα σαῶσαι, </l>
<l n="134">ὃς τότε λυσσώων στρατιὴν ἐδίωξε Λυαίου, </l>
<l n="135">εὐκεράων Σατύρων φιλοπαίγμονα γυῖα δαΐζων· </l>
<l n="136">ἐγρεμόθου δ' ἤμησε Πυλαιέος ἀνθερεῶνα, </l>
<l n="137">Ὀνθυρίου δὲ μέτωπον ἀφειδέι τύψε μαχαίρῃ, </l>
<l n="138">καὶ Πίθον εὐρύστερνον ἀπηλοίησε σιδήρῳ. </l>
<l n="139">καί νύ κεν ἄλλον ὅμιλον ἐπασσυτέρων κτάνε Βάκχων, </l>
<l n="140">ἀλλά μιν Εὐρυμέδων ταχὺς ἔδρακε, καί οἱ ὑπέστη </l>
<l n="141">δίστομον ἀντιβίην Κορυβαντίδα χειρὶ τινάσσων· </l>
<l n="142">ἔθλασε δ' ἄκρα μέτωπα· διχαζομένου δὲ καρήνου </l>
<l n="143">ὄρθιος αἱμαλέης ἀνεκήκιεν αὐλὸς ἐέρσης· </l>
<l n="144">καὶ πρόμος εἰς χθόνα πῖπτε, περιρραίνων δὲ κονίην </l>
<l n="145">ἡμιθανὴς κεκύλιστο, πεδοσκαφέος δὲ μελάθρου </l>
<l n="146">ἀρχαίην κακότητα καὶ ὁπλοτέρης λίνα Μοίρης </l>
<l n="147">ἔστενε, καὶ δολίου μεμνημένος εἰσέτι φίλτρου </l>
<l n="148">παιδὸς ἀλεξικάκου κινυρῇ βρυχήσατο φωνῇ, </l>
<l n="149">τοῦ δὲ κινυρομένοιο κατέρρεε δάκρυα μύθῳ· </l>
<l n="150" rend="indent(1)">„μῆτερ ἐμὴ καὶ μαῖα, δολοπλόκε δύσγαμε κούρη, </l>
<l n="151">τίπτε μοι οὐ σχεδὸν ἦλθες, ὅτ' ἐγγύθεν ἦλθον ὀλέθρου; </l>
<l n="152">νῦν πόθεν οὐ χραίσμησας ἐμοὶ πάλιν, ἄτρομε κούρη; <pb/> </l>
<l n="153">πῇ σέο φίλτρον ἔβη φυσίζοον; ἦ ῥα φυλάσσεις </l>
<l n="154">πιστὰ τεῷ ζώοντι καὶ οὐ θνήσκοντι τοκῆι; </l>
<l n="155">εἰ δόλος ἐξ Ἀίδαο δυνήσεται ἄνδρα κομίζειν, </l>
<l n="156">δίζεό μοι δόλον ἄλλον ἀρείονα, δίζεο βουλὴν </l>
<l n="157">κερδαλέην θανάτοιο, μετὰ χθονίους κενεῶνας </l>
<l n="158">ὄφρα πύλας Ἀίδαο καὶ ἐν πολέμοισιν ἀλύξω, </l>
<l n="159">εἰ πέλε νόστιμος οἶμος ἀνοστήτοιο βερέθρου.“ </l>
<l n="160" rend="indent(1)">τοῖον ἔπος μόγις εἶπε, καὶ οὐκέτι πείθετο φωνή. </l>
<l n="161">καὶ γενέτην ὁρόωσα νεούτατον ὑψόθι πύργου </l>
<l n="162">οἰκτρὴ ποικιλόδακρυς ἀνέβλυε πενθάδα φωνὴν </l>
<l n="163">Ἠερίη· σκολιὴν δὲ κόμην ᾔσχυνε κονίῃ, </l>
<l n="164">στήθεα γυμνώσασα δαϊζομένοιο χιτῶνος, </l>
<l n="165">καὶ κεφαλὴν ἤρασσεν· ἀνηκούστῳ δὲ τοκῆι, </l>
<l n="166">οἷά περ εἰσαΐοντι, τόσην ἐφθέγξατο φωνήν· </l>
<l n="167" rend="indent(1)">„υἱὲ πάτερ βαρύποτμε γαλακτοφόρου σέο κούρης, </l>
<l n="168">σήμερον ἀπνεύστοις ἐπὶ χείλεσι σεῖο θανόντος </l>
<l n="169">ποῖον ἔχω γλάγος ἄλλο φερέσβιον, ᾧ ἔπι δειλὴ </l>
<l n="170">ψυχὴν ὑμετέρην παλινάγρετον εἰς σὲ κομίσσω; </l>
<l n="171">ποῖον ἐγὼ πάλιν ἄλλον ἀρηγόνα μαζὸν ὀρέξω; </l>
<l n="172">αἴθε καὶ Ἀιδονῆα δυνήσομαι ἠπεροπεύειν. </l>
<l n="173">σοί, πάτερ, ἓν γέρας ἄλλο φυλάσσεται· οὐ γὰρ ἐάσσω <pb/> </l>
<l n="174">μοῦνον ἐνὶ φθιμένοις σε· σὺ δὲ κταμένης σέο κούρης </l>
<l n="175">δέξο καὶ αὐχένος αἷμα μετὰ προτέρου γάλα μαζοῦ. </l>
<l n="176">ἔλθετε, Δηριάδαο φυλάκτορες, ἀντὶ δὲ κείνου </l>
<l n="177">δείξατέ μοι μυχὸν ἄλλον ἔσω χθονός, ἧχι μολοῦσα </l>
<l n="178">νεκρὸν ἐμὸν γενετῆρα πάλιν ζώοντα τελέσσω. </l>
<l n="179">οὐκ Ἀίδης φυλάκεσσιν ὁμοίιος, ὄφρα τελέσσω </l>
<l n="180">λυσίπονον δόλον ἄλλον ἀοσσητῆρα τοκῆος. </l>
<l n="181">ἤθελον ἆορ ἐκεῖνο μιαιφόνον, ὄφρα δαμείην </l>
<l n="182">πατροφόνῳ βαρύθυμος ὀλισθήσασα σιδήρῳ. </l>
<l n="183">οὗτος, ὃς ἡμετέρου κεφαλὴν ἔτμηξε τοκῆος, </l>
<l n="184">κτεῖνε καὶ Ἠερίην μετὰ Τέκταφον, ὄφρα τις εἴπῃ· </l>
<l n="185">’καὶ γενέτην καὶ παῖδα μιῇ πρήνιξε μαχαίρῃ’.“ </l>
<l n="186" rend="indent(1)">ἔννεπε δακρυχέουσα· πόνος δ' ἠέξετο μείζων </l>
<l n="187">καὶ διδύμαις στρατιῇσιν ἐπερρίπιζεν ἐνυώ. </l>
<l n="188">Ταιναρίδην δ' ἔκτεινε Δασύλλιον ἄορι Μορρεύς, </l>
<l n="189">μή ποτε δυσμενέεσσιν ἀπορρίψαντα βοείην, </l>
<l n="190">ἀντιβίοις ἀτίνακτον Ἀμυκλαῖον πολιήτην, </l>
<l n="191">γναθμοῦ δεξιτεροῖο παρ' ὀστέον ἔγχος ἐρείσας. </l>
<l n="192">ἔκτανε δ' Ἀλκιμάχειαν ὀρίδρομον, εἰν ἑνὶ θεσμῷ </l>
<l n="193">ἠνορέην καὶ κάλλος ὑπέρτερον ἥλικος ἥβης, </l>
<l n="194">κούρην Ἁρπαλίωνος ἐρισταφύλοιο τοκῆος, </l>
<l n="195">ἣ πέλε τολμήεσσα καὶ εἰς δόμον ἤλυθεν Ἥρης </l>
<l n="196">κισσὸν ἀερτάζουσα, τὸν Ἀργολὶς ἔστυγε δαίμων, <pb/> </l>
<l n="197">ὅσσον ἐρευθιόωσαν ἐθήμονα φίλατο ῥοιήν· </l>
<l n="198">καὶ βρέτας εὐποίητον ἐμάστιεν οἴνοπι θύρσῳ, </l>
<l n="199">χάλκεον ἀμπελόεντι δέμας πλήσσουσα κορύμβῳ, </l>
<l n="200">μητρυιὴν βαρύμηνιν ἀτιμάζουσα Λυαίου. </l>
<l n="201">οὐδὲ χόλον δασπλῆτα † καθαψαμένης φύγεν Ἥρης </l>
<l n="202">Λημνιὰς Ἀλκιμάχεια θεημάχος· ἀλλ' ἐνὶ γαίῃ </l>
<l n="203">ὀθνείῃ κτερέιστο, μετὰ πτολέμους δὲ τοκῆα </l>
<l n="204">οὐκ ἴδεν Ἁρπαλίωνα τὸ δεύτερον, οὐκ ἴδε πάτρην, </l>
<l n="205">Λῆμνον Ἰησονίης νυμφήιον Ὑψιπυλείης· </l>
<l n="206">ἀλλὰ παρὰ ξείνοισι χυτῇ κεκάλυπτο κονίῃ, </l>
<l n="207">πότμον ἀμειβομένη τιμήορον. ἆ μέγα δειλή, </l>
<l n="208">ἤμβροτεν Ἁρπαλίωνος, ἐνοσφίσθη δὲ Λυαίου. </l>
<l n="209" rend="indent(1)">οὐδὲ δαϊζομένης ζαμενὴς ἐκορέσσατο Μορρεὺς </l>
<l n="210">Μαινάδος Ἀλκιμάχης θεοπαίγμονος· ἀλλὰ καὶ αὐτὴν </l>
<l n="211">Ἤλιδα ναιετάουσαν Ὀλύμπιον οὖδας ἀρούρης </l>
<l n="212">Ἀλφειοῦ παρὰ χεῦμα φιλοστεφάνου ποταμοῖο </l>
<l n="213">ἔκτανε Κωδώνην ἔτι παρθένον. ἵλατε, Μοῖραι, </l>
<l n="214">οὐ πλοκάμους ἐλέαιρε μαραινομένοιο καρήνου, </l>
<l n="215">οὐ ῥοδέην ἀκτῖνα κονιομένοιο προσώπου· </l>
<l n="216">οὐδὲ περὶ στέρνοισιν ἴσον τροχοειδέι μήλῳ </l>
<l n="217">μαζὸν ἰδὼν ἐλέαιρεν, ἀκαμπέα κέντορα μίτρης, </l>
<l n="218">οὐδὲ βαθυνομένοιο τομὴν ᾐδέσσατο μηροῦ, </l>
<l n="219">ἀλλὰ τόσον κτάνε κάλλος ἀώριον· οὐταμένη δὲ </l>
<l n="220">ἡ μὲν ἐπὶ χθονὶ πῖπτεν· ἀπειρεσίας δὲ διώκων <pb/> </l>
<l n="221">Μαινάδας εὐπέπλους κορυθαιόλος ἔκτανε Μορρεύς· </l>
<l n="222">Εὐρυπύλην Στερόπην τε Σόην τ' ἤμησε μαχαίρῃ, </l>
<l n="223">καὶ Σταφύλην ἐδάιξεν, ἐρευθαλέην τε Γιγαρτὼ </l>
<l n="224">οὔτασε, καὶ ῥοδόεντος ὑπὲρ μαζοῖο τορήσας </l>
<l n="225">στέρνα Μελικταίνης φονίῳ πόρφυρε σιδήρῳ. </l>
<l n="226" rend="indent(1)">καὶ φθονεροὶ Τελχῖνες ἐπεστρατόωντο κυδοιμῷ, </l>
<l n="227">ὃς μὲν ἔχων ἐλάτην περιμήκετον, ὃς δὲ κρανείης </l>
<l n="228">θάμνον ὅλον πρόρριζον, ὁ δὲ πρηῶνος ἀράξας </l>
<l n="229">ἄκρον ἀπηλοίησε καὶ ἐς μόθον ἤιεν Ἰνδῶν </l>
<l n="230">λᾶαν ἀκοντιστῆρα μεμηνότι πήχεϊ σείων. </l>
<l n="231" rend="indent(1)">Ἥρη δ' ἀλλοπρόσαλλος ἐπιβρίζουσα Λυαίῳ </l>
<l n="232">δῶκε μένος καὶ θάρσος ἀγήνορι Δηριαδῆι, </l>
<l n="233">καί οἱ ἀριστεύοντι σελασφόρον ὤπασεν αἴγλην </l>
<l n="234">εἰς φόβον ἀντιβίοισι· κορυσσομένου δὲ φορῆος </l>
<l n="235">ἀσπίδος Ἰνδῴης ἀμαρύσσετο φοίνιος αἴγλη, </l>
<l n="236">καὶ κυνέης σελάγιζεν ὑπὲρ λόφον ἁλλομένη φλόξ. </l>
<l n="237">καὶ θρασὺς ἔτρεμε Βάκχος, ὅπως ἴδε Δηριαδῆος </l>
<l n="238">ὀμφαλὸν ἀστράπτοντα πυριβλήτοιο βοείης </l>
<l n="239">καὶ σέλας ἠερόφοιτον ἀναπτομένης τρυφαλείης· </l>
<l n="240">τὸν μὲν ἰδὼν Διόνυσος ἐθάμβεεν, οὐδέ οἱ ἔτλη </l>
<l n="241">ἀντιάσαι, νοέων δὲ κορυσσομένης δόλον Ἥρης </l>
<l n="242">ποσσὶν ἀναινομένοισιν ἐχάζετο δηιοτῆτος. <pb/> </l>
<l n="243" rend="indent(1)">καὶ τότε θαρσήεντες ἐπὶ κλόνον ἤιον Ἰνδοί, </l>
<l n="244">ὑσμίνην Βρομίοιο λελοιπότος· εἰσορόων δὲ </l>
<l n="245">Δηριάδης ἐδάϊζεν ἐπασσυτέρων στίχα Βάκχων </l>
<l n="246">ἐγχείην ἑκάτερθε παλινδίνητον ἑλίσσων. </l>
<l n="247" rend="indent(1)">ἀσχαλόων δ' Ἰόβακχος ἀνήιεν εἰς ῥάχιν ὕλης, </l>
<l n="248">καὶ κλονέειν ἀνέμοισιν ἐπέτρεπεν ἐλπίδα χάρμης, </l>
<l n="249">μητρυιῆς τρομέων χόλον ἄγριον. ἦλθε δ' Ἀθήνη </l>
<l n="250">οὐρανόθεν· πρὸ γὰρ ἧκε διάκτορον ὑψιμέδων Ζεύς, </l>
<l n="251">γνωτὸν ὅπως φεύγοντα, φόβῳ δεδονημένον Ἥρης, </l>
<l n="252">εἰς ἐνοπὴν ἐρύσειε μεταστρέψαντα μενοινήν· </l>
<l n="253">στῆ δ' ὄπιθεν, ξανθῆς δὲ κόμης ἐδράξατο Βάκχου, </l>
<l n="254">μούνῳ φαινομένη βλοσυρὴ θεός· ἐκ δὲ προσώπου </l>
<l n="255">μαρμαρυγὴν πυρόεσσαν ἀνηκόντιζον ὀπωπαί· </l>
<l n="256">καὶ νοεροὺς σπινθῆρας ἐπιπνείουσα Λυαίῳ </l>
<l n="257">μεμφομένῃ κοτέουσα φιλοπτολέμῳ φάτο φωνῇ· </l>
<l n="258" rend="indent(1)">„πῇ φεύγεις, Διόνυσε; τί σοι φόβος ἀντὶ κυδοιμοῦ; </l>
<l n="259">πῇ σέθεν ἄλκιμα θύρσα καὶ ἀμπελόεντες ὀιστοί; </l>
<l n="260">ἀμφὶ σέθεν τίνα μῦθον ἐμῷ Κρονίωνι βοήσω; </l>
<l n="261">ποῖον ἴδον κατὰ δῆριν ὀλωλότα κοίρανον Ἰνδῶν; </l>
<l n="262">ζώει Δηριάδης καὶ μάρναται εἰσέτι Μορρεύς. </l>
<l n="263">ποίην δ' οὐρανίην ἐπεδείκνυες ἔμφυτον ἀλκήν; <pb/> </l>
<l n="264">ἢ Λιβύης ἐπέβης; ἢ Περσέος εἶχες ἀγῶνα; </l>
<l n="265">ἢ Σθεννοῦς ἴδες ὄμμα λιθώπιδος ἠὲ καὶ αὐτῆς </l>
<l n="266">δύσμαχον Εὐρυάλης μυκώμενον ἀνθερεῶνα; </l>
<l n="267">ἢ πλοκάμους ἐνόησας ἐχιδνοκόμοιο Μεδούσης, </l>
<l n="268">καί σε πολυσπερέων περιδέδρομε χάσμα δρακόντων; </l>
<l n="269">οὐ Σεμέλη τέκε παῖδα μαχήμονα· Γοργοφόνον δὲ </l>
<l n="270">ἄξιον υἷα λόχευσεν ἐμοῦ Διὸς Ἀκρισιώνη· </l>
<l n="271">οὐ γὰρ ἐμὴν δρεπάνην πτερόεις ἀπεσείσατο Περσεύς, </l>
<l n="272">Ἑρμείαν δὲ γέραιρεν ἑῶν δωτῆρα πεδίλων. </l>
<l n="273">γείτονα μάρτυν ἔχω πετρώδεα θῆρα θαλάσσης· </l>
<l n="274">εἴρεό μοι Κηφῆα, τά περ κάμε Περσέος ἅρπη· </l>
<l n="275">ἀντολίην δ' ἐρέεινε καὶ ἕσπερον· ἀμφότερον γάρ, </l>
<l n="276">Νηρεΐδες τρομέουσι τὸν Ἀνδρομέδης παρακοίτην, </l>
<l n="277">Ἑσπερίδες μέλπουσι τὸν ἀμητῆρα Μεδούσης. </l>
<l n="278">Αἰακὸς ἀπτοίητος ὁμοίιος οὐ πέλε Βάκχῳ, </l>
<l n="279">οὐ φύγε Δηριάδην, οὐκ ἔτρεμε φύλοπιν Ἰνδῶν. </l>
<l n="280">χθιζὰ πάλιν σε φόβησεν Ἄραψ πρόμος· ἐξέτι κείνου </l>
<l n="281">ἅζομαι Ἄρεα θοῦρον ἰδεῖν γενετῆρα Λυκούργου, </l>
<l n="282">ἀδρανίην βοόωντα φυγοπτολέμου Διονύσου. </l>
<l n="283">σὸς καὶ ἐμὸς γενέτης οὐκ ἔτρεμε δηιοτῆτα, </l>
<l n="284">εὖτε θεοὶ Τιτῆνες ἐθωρήχθησαν Ὀλύμπῳ. </l>
<l n="285">ποίην Ὀρσιβόην ληίσσαο δεσπότιν Ἰνδῶν; </l>
<l n="286">Χειροβίην οὐκ εἶδε δορικτήτην σέο Ῥείη. </l>
<l n="287">ἱλήκοι Διὸς εὖχος, ἀδελφεὸν οὔ σε καλέσσω </l>
<l n="288">Δηριάδην φεύγοντα καὶ ἀπτολέμων γένος Ἰνδῶν. <pb/> </l>
<l n="289">ἀλλὰ λαβὼν σέο θύρσα πάλιν μιμνήσκεο χάρμης, </l>
<l n="290">καὶ στρατιῆς προμάχιζε, κορυσσομένῃσι δὲ Βάκχαις </l>
<l n="291">ὄψεαι εὐθώρηκα συναιχμάζουσαν Ἀθήνην, </l>
<l n="292">αἰγίδα κουφίζουσαν ἀνούτατον ὅπλον Ὀλύμπου.“ </l>
<l n="293" rend="indent(1)">ὣς φαμένη Βρομίῳ μένος ἔμπνεεν· αὐτὰρ ὁ θυμῷ </l>
<l n="294">θαρσήεις πολέμιζε τὸ δεύτερον, ἐσσομένης δὲ </l>
<l n="295">νίκης ἐλπίδα πᾶσαν ἐπέτρεπε Τριτογενείῃ. </l>
<l n="296" rend="indent(1)">ἔνθα τίνα πρῶτον, τίνα δ' ὕστατον ἔκτανε Βάκχος, </l>
<l n="297">ὁππότε μιν θάρσυνε μόθων ἀκόρητος Ἀθήνη; </l>
<l n="298">κτεῖνε μὲν ἀντιβίων ἑκατοντάδα νηλέι θύρσῳ, </l>
<l n="299">πολλοῖς δ' ἕλκος ὄπασσε πολύτροπον ἔγχεϊ τύπτων </l>
<l n="300">ἠὲ φυτῶν ἑλίκεσσιν ἢ εὐόρπηκι κορύμβῳ, </l>
<l n="301">ἢ λίθον αἰχμάζων κραναὸν βέλος· οἱ δὲ τυπέντες </l>
<l n="302">δαιμονίῃ καναχηδὸν ἐβακχεύθησαν ἱμάσθλῃ. </l>
<l n="303">Φρίγγου δ' οὔτασεν ὦμον ἀριστερὸν ὀξέι θύρσῳ· </l>
<l n="304">ὃς δὲ θορὼν ἀκίχητος ἐχάζετο· τὸν δὲ φυγόντα </l>
<l n="305">θηγαλέῳ βουπλῆγι κατεπρήνιξε Μελισσεύς. </l>
<l n="306">Ἐγρετίῳ δ' ἐπόρουσε φιλεύιον ἔγχος ἑλίσσων </l>
<l n="307">θυρσομανὴς Διόνυσος ἑκηβόλος· ἱπταμένη δὲ </l>
<l n="308">Βακχιὰς ἐρροίζησε δι' ἠέρος ἔγχεος αἰχμὴ </l>
<l n="309">ἄνδρα βαλεῖν ἐθέλουσα, καὶ Ἐγρετίοιο φυγόντος ... </l>
<l n="310">ἔχραε Βωλίγγεσσι, καὶ ἐγρεμόθους Ἀραχώτας </l>
<l n="311">εἰς φόβον ἐπτοίησε· φιλακρήτῳ δὲ πετήλῳ </l>
<l n="312">φρικτὰ δοριθρασέων ἐδαΐζετο φῦλα Σαλαγγῶν· <pb/> </l>
<l n="313">καὶ στρατὸς ἐπτοίητο φερεσσακέων Ἀριηνῶν· </l>
<l n="314">καὶ προμάχους Φρίγγοιο καὶ Ἐγρετίοιο διώκων </l>
<l n="315">Εὔιος ἐπτοίησεν ὅλον στρατὸν Οὐατοκοίτην· </l>
<l n="316">καὶ Λύγον αἱματόεντος ἀπεστυφέλιξε κυδοιμοῦ </l>
<l n="317">ἀλκήεις Ἰόβακχος· ἐφεδρήσσοντα δὲ δένδρῳ </l>
<l n="318">οὔτασε Μειλανίωνα δολοπλόκον οἴνοπι θύρσῳ, </l>
<l n="319">Βασσαρίδας κρυφίοισιν ὀιστεύοντα βελέμνοις· </l>
<l n="320">ἀλλά μιν ἐζώγρησεν ἀπήμονα δύσμαχος Ἥρη, </l>
<l n="321">ὅττι δόλῳ κεκόρυστο καὶ ἔχραε πολλάκι Βάκχαις </l>
<l n="322">κρυπταδίοις πολέμοισιν· ἀεὶ δέ μιν ἔκρυφε πέτρη </l>
<l n="323">ἢ φυτὸν ὑψικάρηνον ὑποκρυφθέντα πετήλοις, </l>
<l n="324">ἀνέρας ἀφράστοισιν ὀιστεύοντα βελέμνοις. </l>
<l n="325" rend="indent(1)">Ἰνδοὶ δ' ἀνδροφόνοιο μετεσσεύοντο κυδοιμοῦ </l>
<l n="326">ἠνορέην τρομέοντες ἀνικήτου Διονύσου. <pb/> </l>
</div>
<div type="Book" n="31">
<l n="t1"><label type="head">ΔΙΟΝΥΣΙΑΚΩΝ ΤΡΙΑΚΟΣΤΟΝ ΠΡΩΤΟΝ.</label> </l>
<l n="1" rend="indent(1)">Ὣς ὁ μὲν Ἰνδῴοιο τυπεὶς ἴυγγι κυδοιμοῦ </l>
<l n="2">Βάκχος Ἐρυθραίης περιδέδρομε κόλπον ἀρούρης, </l>
<l n="3">χρύσεα χιονέῃσι παρηίσι βόστρυχα σείων. </l>
<l n="4" rend="indent(1)">Ἥρη δὲ φθονεροῖσιν ἀνοιδαίνουσα μερίμναις </l>
<l n="5">† ἴκελον ἀπειλητῆρι κατέγραφεν ἠέρα ταρσῷ, </l>
<l n="6">αὐτόθι παπταίνουσα πολυσπερέων στρατὸν Ἰνδῶν </l>
<l n="7">θύρσοις ἀνδροφόνοισιν ἀλοιηθέντα Λυαίου. </l>
<l n="8">καὶ χόλον ἄλλον ἔγειρεν Ἐρυθραίῳ παρὰ πόντῳ </l>
<l n="9">Ἀνδρομέδης ὁρόωσα πολύπλοκα λείψανα δεσμῶν </l>
<l n="10">καὶ λίθον ἐν ψαμάθῳ, βλοσυρὸν τέρας Ἐννοσιγαίου. </l>
<l n="11">ἀχνυμένη δ' ἑὸν ὄμμα παρέτραπε, μὴ παρὰ πόντῳ </l>
<l n="12">Γοργοφόνου Περσῆος ἴδῃ χαλκήλατον ἅρπην. </l>
<l n="13" rend="indent(1)">ἤδη γὰρ ταχύγουνον ἐν ἠέρι ταρσὸν ἑλίσσων </l>
<l n="14">δίψιον ἀμφὶ τένοντα Λίβυν πορθμεύετο Περσεὺς </l>
<l n="15">νηχόμενος πτερύγεσσι· μονογλήνου δὲ γεραιῆς </l>
<l n="16">Φορκίδος ἀγρύπνοιο λαβὼν ὀφθαλμὸν ἀλήτην </l>
<l n="17">δύσβατον ἄντρον ἔδυνε, καὶ ἀμώων παρὰ πέτρῃ </l>
<l n="18">λήια συρίζοντα, θαλύσια λοξὰ κομάων, <pb/> </l>
<l n="19">Γοργόνος ὠδίνοντα διέθρισεν ἀνθερεῶνα, </l>
<l n="20">καὶ δρεπάνην φοίνιξε· δαϊζομένης δὲ Μεδούσης </l>
<l n="21">αἱμοβαφῆ παλάμην ὀφιώδεϊ λοῦσεν ἐέρσῃ, </l>
<l n="22">κρᾶτα ταμών· χρυσέῳ δὲ σὺν ἄορι παῖδα λοχεύων </l>
<l n="23">ἱππείην ἐλόχευσε γονὴν διδυμητόκος αὐχήν. </l>
<l n="24" rend="indent(1)">καὶ φθονερὸς πραπίδεσσι χόλος διεπάφλασεν Ἥρης </l>
<l n="25">ζῆλον ἐρευγομένης ἐπὶ Περσέι καὶ Διονύσῳ. </l>
<l n="26">ἤθελε δὲ Κρονίδαο καὶ ὄμματα καὶ φρένα θέλγειν </l>
<l n="27">εἰς γάμον ἠπεροπῆα καὶ εἰς πτερὸν ἡδέος Ὕπνου </l>
<l n="28">ἑλκόμενον μετὰ λέκτρον, ὅπως δολίῃ τινὶ τέχνῃ </l>
<l n="29">Ζηνὸς ἔτι κνώσσοντος ἐπιβρίσειε Λυαίῳ. </l>
<l n="30">ὀρφναίην δ' Ἀίδαο μετήλυθε πανδόκον αὐλήν· </l>
<l n="31">Περσεφόνην δ' ἐκίχησε, δολόφρονι δ' ἴαχε μύθῳ· </l>
<l n="32" rend="indent(1)">„ὀλβίστην ἐνέπω σε, θεῶν ὅτι τηλόθι ναίεις· </l>
<l n="33">οὐ Σεμέλην ἐνόησας ἔσω ναίουσαν Ὀλύμπου. </l>
<l n="34">δείδια, μὴ Διόνυσον, ὃν ἀνδρομέη τέκε γαστήρ, </l>
<l n="35">ἀστεροπὴν κρατέοντα μετὰ Ζαγρῆα νοήσω </l>
<l n="36">ἢ χθονίαις παλάμῃσιν ἐλαφρίζοντα κεραυνούς. </l>
<l n="37">συλήθης, φερέκαρπε· παρὰ σταχυώδεϊ Νείλῳ </l>
<l n="38">ἀντὶ τεῆς Δήμητρος ἀμαλλοφόροιο τεκούσης </l>
<l n="39">ἄλλῃ κῶμον ἄγουσι, νόθη δέ τις ὄμπνια Δηὼ <pb/> </l>
<l n="40">ταυροφυὴς κερόεσσα φατίζεται Ἰναχὶς Ἰώ. </l>
<l n="41">Ἄρεα δ', ὅν περ ἔτικτον, ὃν οὐρανίη τέκε γαστήρ, </l>
<l n="42">υἱὸν ἐμὸν χθονίῳ πεπεδημένον ἀκλέι δεσμῷ </l>
<l n="43">κρύψεν ἔσω κεράμοιο περισφίγξας Ἐφιάλτης· </l>
<l n="44">οὐδέ οἱ ἐχραίσμησεν ἐμὸς πόσις οὐράνιος Ζεύς, </l>
<l n="45">ἀλλὰ τόκον Σεμέλης φλογερῶν ἐρρύσατο πυρσῶν, </l>
<l n="46">καὶ βρέφος εἰσέτι Βάκχον ἀνεζώγρησε κεραυνοῦ, </l>
<l n="47">ἡμιτελῆ νόθον υἷα· δαϊζομένου δὲ μαχαίραις </l>
<l n="48">Ζαγρέος οὐ προμάχιζεν ἐπουρανίου Διονύσου. </l>
<l n="49">τοῦτό με μᾶλλον ὄρινεν, ὅτι Κρονίδης πόλον ἄστρων </l>
<l n="50">ἕδνα πόρεν Σεμέλῃ καὶ Τάρταρα Περσεφονείῃ· </l>
<l n="51">οὐρανὸς Ἀπόλλωνι φυλάσσεται, οὐρανὸν Ἑρμῆς </l>
<l n="52">ναιετάει· σὺ δὲ τοῦτον ἔχεις δόμον ἔμπλεον ὄρφνης. </l>
<l n="53">τί πλέον, ὅττι δράκοντος ἔχων ψευδήμονα μορφὴν </l>
<l n="54">δεσμὸν ἀσυλήτοιο τεῆς σύλησε κορείης, </l>
<l n="55">εἰ μετὰ λέκτρον ἔμελλε τεὰς ὠδῖνας ὀλέσσαι; </l>
<l n="56">Ζεὺς μὲν ἄναξ κατ' Ὄλυμπον ἔχει δόμον ἔμπλεον ἄστρων, </l>
<l n="57">γνωτῷ δ' ὑγρομέδοντι γέρας πόρεν ἁλμυρὸν ὕδωρ, </l>
<l n="58">καὶ ζόφον ἀχλυόεντα τεῷ πόρεν οἶκον ἀκοίτῃ. </l>
<l n="59">ἀλλὰ τεὰς θώρηξον Ἐρινύας οἴνοπι Βάκχῳ, </l>
<l n="60">μὴ βροτὸν ἀθρήσαιμι νόθον σκηπτοῦχον Ὀλύμπου, </l>
<l n="61">αἴδεο λισσομένην Διὸς εὐνέτιν, αἴδεο Δηώ, </l>
<l n="62">αἴδεο † λισσομένην καθαρὴν Θέμιν, ὄφρα κεν Ἰνδοὶ </l>
<l n="63">βαιὸν ἀναπνεύσωσι τινασσομένου Διονύσου· </l>
<l n="64">ἔσσο μοι ἀχνυμένῃ τιμήορος, ὅττι Κρονίων <pb/> </l>
<l n="65">Βάκχῳ νέκταρ ὄπασσε καὶ Ἄρεϊ λύθρον ἐνυοῦς. </l>
<l n="66">μηδὲ νέον Διόνυσον ἀνυμνήσωσιν Ἀθῆναι, </l>
<l n="67">μηδὲ λάχῃ γέρας ἶσον Ἐλευσινίῳ Διονύσῳ, </l>
<l n="68">μὴ τελετὰς προτέροιο διαλλάξειεν Ἰάκχου, </l>
<l n="69">μὴ τάλαρον Δήμητρος ἀτιμήσειεν ὀπώρῃ.“ </l>
<l n="70">ὣς φαμένη συνέχευεν ὅλην φρένα Περσεφονείης, </l>
<l n="71">δάκρυσι ποιητοῖσι διαινομένοιο προσώπου, </l>
<l n="72">αἱμύλα κωτίλλουσα. θεὰ δ' ἐπένευσε θεαίνῃ, </l>
<l n="73">καί οἱ δῶκε Μέγαιραν ὁμόστολον, ὄφρα τελέσσῃ </l>
<l n="74">βάσκανον ὄμμα φέρουσα νόον ζηλήμονος Ἥρης. </l>
<l n="75" rend="indent(1)">ἡ δὲ θυελλήεντι διαΐξασα πεδίλῳ </l>
<l n="76">τρὶς μὲν ἀνηέρθη, τὸ δὲ τέτρατον ἵκετο Γάγγην· </l>
<l n="77">καὶ νέκυν Ἰνδὸν ὅμιλον ἀμειδέι δεῖξε Μεγαίρῃ </l>
<l n="78">καὶ στρατιῆς ἱδρῶτα καὶ ἠνορέην Διονύσου· </l>
<l n="79">Ἰνδοφόνους δὲ Μέγαιρα πόνους ὁρόωσα Λυαίου </l>
<l n="80">ζηλήμων ἐμέγηρε καὶ οὐρανίης πλέον Ἥρης. </l>
<l n="81">ἡ δὲ νόῳ κεχάρητο· δρακοντοκόμῳ δὲ θεαίνῃ </l>
<l n="82">σαρδόνιον γελόωσα κατηφέα ῥήξατο φωνήν· </l>
<l n="83" rend="indent(1)">„οὕτω ἀριστεύουσι νέοι βασιλῆες Ὀλύμπου, </l>
<l n="84">οὕτω ἀκοντίζουσι νόθοι Διός· ἐκ Σεμέλης δὲ </l>
<l n="85">Ζεὺς ἕνα παῖδα λόχευσεν, ἵνα ξύμπαντας ὀλέσσῃ </l>
<l n="86">Ἰνδοὺς μειλιχίους καὶ ἀμεμφέας· ἀλλὰ δαείη <pb/> </l>
<l n="87">Ζεὺς ἄδικος καὶ Βάκχος, ὅσον σθένος ἐστὶ Μεγαίρης. </l>
<l n="88">ὦ πόποι, οἷον ἄθεσμον ἔχει νόον ὑψιμέδων Ζεύς· </l>
<l n="89">Τυρσηνοῖς ἀδίκοις οὐ μάρναται, ὅττι μαθόντες </l>
<l n="90">φώρια θεσμὰ βίαια κακοξείνων ἐπὶ νηῶν </l>
<l n="91">ἅρπαγες ἀλλοτρίων Σικελῇ πλώουσι θαλάσσῃ· </l>
<l n="92">οὐ κτάνε δυσσεβέων Δρυόπων γένος, οἷς βίος αἰχμαὶ </l>
<l n="93">καὶ φόνος· εὐσεβίῃ δὲ μεμηλότας ἔκτανεν Ἰνδούς, </l>
<l n="94">οὓς τάχα πασιμέλουσα Θέμις μαιώσατο μαζῷ. </l>
<l n="95">ὦ πόποι, οἷον ἄθεσμον ἔχει νόον· ἀθάνατον γὰρ </l>
<l n="96">θνητὸς ἀνὴρ ἔφλεξε τόσον καὶ τοῖον Ὑδάσπην, </l>
<l n="97">θνητὸς ἀνὴρ ἔφλεξε, τὸν οὐράνιος τέκετο Ζεύς.“ </l>
<l n="98" rend="indent(1)">ὣς φαμένη πεπότητο δι' αἰθέρος· ἡ δὲ σιωπῇ </l>
<l n="99">γείτονα Καυκασίης ὑπὸ φωλάδα πέζαν ἐρίπνης </l>
<l n="100">φρικτὸν ἀμειψαμένη μελέων ὀφιώδεα μορφήν, </l>
<l n="101">γλαυκὶ φυὴν ἰκέλη μένεν αὐτόθι, μέχρι νοήσῃ </l>
<l n="102">Ζῆνα μέγαν κνώσσοντα· τὸ γὰρ φάτο κοίρανος Ἥρη. </l>
<l n="103" rend="indent(1)">αὐτὴ δὲ Χρεμέταο μετήιεν Ἕσπερον ὕδωρ </l>
<l n="104">Ἥρη μητιόωσα, γέρων βαρὺς ὁππόθι κάμνει </l>
<l n="105">οὐρανίῃ στροφάλιγγι Λίβυς κυρτούμενος Ἄτλας, </l>
<l n="106">καὶ Ζεφύρου δυσέρωτος ἐδίζετο σύγγαμον Ἶριν, </l>
<l n="107">Ζηνὸς ἐπειγομένοιο διάκτορον, ὄφρα τελέσσῃ </l>
<l n="108">ἠερόθεν σκιόεντι ποδήνεμον ἄγγελον Ὕπνῳ. </l>
<l n="109">τὴν δὲ καλεσσαμένη φιλίῳ μειλίξατο μύθῳ· <pb/> </l>
<l n="110" rend="indent(1)">„Ἶρις, ἀεξιφύτου Ζεφύρου χρυσόπτερε νύμφη, </l>
<l n="111">εὔλοχε μῆτερ Ἔρωτος, ἀελλήεντι πεδίλῳ </l>
<l n="112">σπεῦδε μολεῖν ζοφόεντος ἐς Ἑσπέριον δόμον Ὕπνου· </l>
<l n="113">δίζεο καὶ περὶ Λῆμνον ἁλίκτυπον· εἰ δέ μιν εὕρῃς, </l>
<l n="114">λέξον, ἵνα Κρονίωνος ἀθελγέος ὄμματα θέλξῃ </l>
<l n="115">εἰς μίαν ἠριγένειαν, ὅπως Ἰνδοῖσιν ἀρήξω. </l>
<l n="116">ἀλλὰ δέμας μετάμειβε, μελανζώνου δὲ θεαίνης </l>
<l n="117">μορφὴν Νυκτὸς ἔχουσα δυσειδέα μητέρος Ὕπνου </l>
<l n="118">γίνεο κυανέη ψευδώνυμος, ὅττι καὶ αὐτὴ </l>
<l n="119">ἀντιτύποις μελέεσσιν, ὅτε χρέος ἐστὶν ἀνάγκης, </l>
<l n="120">εἰς Θέμιν, εἰς Κυθέρειαν, ἐς Ἄρτεμιν εἶδος ἀμείβω. </l>
<l n="121">Πασιθέης δ' ὑμέναιον ὑπόσχεο, τῆς διὰ κάλλος </l>
<l n="122">ἱμείρων ἀνύσειεν ἐμὸν χρέος· οὔ σε διδάξω, </l>
<l n="123">ὅττι γυναιμανέων τις ἐπ' ἐλπίδι πάντα τελέσσει.“ </l>
<l n="124" rend="indent(1)">ὣς φαμένης πεπότητο θεὰ χρυσόπτερος Ἶρις </l>
<l n="125">ἠέρα παπταίνουσα, καὶ εἰς Πάφον, εἰς χθόνα Κύπρου </l>
<l n="126">ἀπλανὲς ὄμμα τίταινε, τὸ δὲ πλέον ὑψόθι Βύβλου </l>
<l n="127">Ἀσσυρίου σκοπίαζεν Ἀδώνιδος εὔγαμον ὕδωρ, </l>
<l n="128">διζομένη περίφοιτον ἀλήμονος ἴχνιον Ὕπνου. </l>
<l n="129">εὗρε δέ μιν γαμίοιο παρὰ κλέτας Ὀρχομενοῖο· </l>
<l n="130">κεῖθι γὰρ αἰὲν ἔμιμνε νοοπλανὲς ἴχνος ἑλίσσων, </l>
<l n="131">Πασιθέης ἐρόεντα παρὰ προπύλαια θαμίζων. </l>
<l n="132" rend="indent(1)">καὶ δέμας ἀλλάξασα μετάτροπον εὔσκοπος Ἶρις </l>
<l n="133">κυανέης ἄγνωστον ἐδύσατο Νυκτὸς ὀπωπήν· <pb/> </l>
<l n="134">Ὕπνου δ' ἐγγὺς ἵκανε δολοπλόκος· οἷα δὲ μήτηρ </l>
<l n="135">κλεψινόοις ὀάροις ἀπατήλιον ἴαχε φωνήν· </l>
<l n="136" rend="indent(1)">„τέκνον ἐμόν, τέο μέχρις ἐμὲ Κρονίδης ἀθερίζει; </l>
<l n="137">οὐχ ἅλις, ὡς Φαέθων με βιάζεται, ὅττι καὶ αὐτὸς </l>
<l n="138">Ὄρθρος ἀκοντίζει με καὶ Ἠριγένεια διώκει; </l>
<l n="139">Ζεὺς νόθον υἷα φύτευσεν, ὅπως ἐμὸν Ὕπνον ἐλέγξῃ. </l>
<l n="140">εἷς βροτὸς αἰσχύνει με καὶ υἱέα· παννύχιος γὰρ </l>
<l n="141">μυστιπόλῳ σπινθῆρι φεραυγέα δαλὸν ἀνάπτων </l>
<l n="142">Βάκχος ἀμαλδύνει με, καὶ ἐγρήσσων σε χαλέπτει. </l>
<l n="143">Ὕπνε, τί πανδαμάτωρ κικλήσκεαι; οὐκέτι θέλγεις </l>
<l n="144">ἀνέρας ἐγρήσσοντας, ὅτι χθονίοιο Λυαίου </l>
<l n="145">κῶμον ἐμὸν νίκησε νόθον σέλας· ἡμετέρων γὰρ </l>
<l n="146">φαιδροτέραις δαΐδεσσι κατακρύπτει φλόγας ἄστρων. </l>
<l n="147">εἷς βροτὸς αἰσχύνει με φαεσφόρος, ὅττι καλύπτει, </l>
<l n="148">καὶ μεγάλην περ ἐοῦσαν, ἐμῆς ἀκτῖνα Σελήνης. </l>
<l n="149">ἅζομαι Ἠριγένειαν ἐπεγγελόωσαν Ὀμίχλῃ, </l>
<l n="150">ὅττι νόθον μεθέπω νύχιον σέλας· ἀλλοτρίῳ γὰρ </l>
<l n="151">ποιητῷ Φαέθοντι φαείνομαι ἠματίη Νύξ. </l>
<l n="152">ἀλλὰ σύ μοι, φίλε κοῦρε, χολώεο δίζυγι θεσμῷ </l>
<l n="153">μυστιπόλοις Σατύροισι καὶ ἀγρύπνῳ Διονύσῳ· </l>
<l n="155">δὸς χάριν ἀχνυμένῃ σέο μητέρι, δὸς χάριν Ἥρῃ, </l>
<l n="154">καὶ Διὸς ὑψιμέδοντος ἀθελγέα θέλξον ὀπωπὴν </l>
<l n="156">ἐς μίαν ἠριγένειαν, ὅπως Ἰνδοῖσιν ἀρήξῃ, </l>
<l n="157">οὓς Σάτυροι κλονέουσι καὶ εἰσέτι Βάκχος ὀρίνει. </l>
<l n="158">Ὕπνε, τί πανδαμάτωρ κικλήσκεαι; ἢν ἐθελήσῃς, <pb/> </l>
<l n="159">τρέψον ἐμοὶ τεὸν ὄμμα, καὶ ἑπταπύλῳ παρὰ Θήβῃ </l>
<l n="160">πάννυχον ἐγρήσσοντα πάλιν Κρονίωνα νοήσεις· </l>
<l n="161">λῦσον ἀτασθαλίην ἀδίκου Διός· Ἀμφιτρύων μὲν </l>
<l n="162">νόσφιν ἑοῦ θαλάμοιο σιδηροχίτων μετανάστης </l>
<l n="163">μάρναται· Ἀλκμήνῃ δὲ παρέζεται ἐνδόμυχος Ζεύς, </l>
<l n="164">νυμφιδίην ἀκόρητος ἔχων τρισέληνον ὀμίχλην. </l>
<l n="165">μὴ Διὸς ἐγρήσσοντος ἴδω καὶ νύκτα τετάρτην. </l>
<l n="166">ἀλλά, τέκος, Κρονίωνι κορύσσεο, μὴ πάλιν ἄλλην, </l>
<l n="167">μὴ πάλιν ἐννεάκυκλον ἀναπλήσειεν ὀμίχλην. </l>
<l n="168">Μνημοσύνης προτέρης μιμνήσκεο· τῇ παριαύων </l>
<l n="169">ἐννέα νύκτας ἔμιμνεν, ἔχων ἄγρυπνον ὀπωπήν, </l>
<l n="170">οἶστρον ἔχων πολύτεκνον ἀκοιμήτων ὑμεναίων. </l>
<l n="171">πανδαμάτωρ θεὸς ἄλλος ὁμόπτερος, εἴκελος Ὕπνῳ, </l>
<l n="172">βαιὸς Ἔρως, Κρονίδην ὀλίγῳ νίκησε βελέμνῳ. </l>
<l n="173">Γηγενέων δ' ἐλέαιρε γονὴν μελανόχροον Ἰνδῶν· </l>
<l n="174">δὸς χάριν· ὑμετέρης γὰρ ὁμόχροές εἰσι τεκούσης· </l>
<l n="175">ῥύεο κυανέους, κυανόπτερε· μηδὲ χαλέψῃς </l>
<l n="176">Γαῖαν ἐμοῦ γενετῆρος ὁμήλικα, τῆς ἄπο μούνης </l>
<l n="177">πάντες ἀνεβλάστησαν, ὅσοι ναετῆρες Ὀλύμπου. </l>
<l n="178">μὴ τρομέοις Κρονίδην, ὅτε σύγγαμος ἵλαος Ἥρη· </l>
<l n="179">μὴ τρομέοις Σεμέλην, ἣν ἔφλεγεν αὐτὸς ἀκοίτης. </l>
<l n="180">οὐ στεροπὴ πυρόεσσα δυνήσεται ἰσοφαρίζειν, </l>
<l n="181">οὐ βροντὴ βαρύδουπος ἀρασσομένων νεφελάων· </l>
<l n="182">μοῦνον ἐμοὶ πτερὰ πάλλε, καὶ ἀκλινέων ἐπὶ λέκτρων </l>
<l n="183">μίμνει Ζεὺς ἀτίνακτος, ὅσον χρόνον, Ὕπνε, κελεύεις. </l>
<l n="184">ἔκλυον, ὡς ποθέεις Χαρίτων μίαν· ἀλλ' ἐνὶ θυμῷ <pb/> </l>
<l n="185">οἶστρον ἔχων θαλάμοιο φυλάσσεο, μηδὲ χαλέψῃς </l>
<l n="186">μητέρα Πασιθέης, ζυγίην θαλαμηπόλον Ἥρην. </l>
<l n="187">εἰ δὲ σὺ ναιετάεις παρὰ Τηθύι Λευκάδα πέτρην, </l>
<l n="188">Δηριάδῃ χραίσμησον, ὃν ἤροσεν Ἰνδὸς Ὑδάσπης· </l>
<l n="189">γείτονι πιστὰ φύλαξον, ἐπεὶ τεὸς ἠχέτα γείτων </l>
<l n="190">Ὠκεανὸς κελάδων προπάτωρ πέλε Δηριαδῆος.“ </l>
<l n="191" rend="indent(1)">ὣς φαμένη παρέπεισε. καὶ οἷά τε μητρὸς ἀκούων </l>
<l n="192">Ὕπνος ἀνεπτοίητο, καὶ ὤμοσεν ὄμματα θέλγειν </l>
<l n="193">Ζηνὸς ἀκοιμήτοιο καὶ εἰς τριτάτης δρόμον Ἠοῦς· </l>
<l n="194">ἀλλά μιν ᾔτεεν Ἶρις, ἵνα Κρονίωνα πεδήσῃ </l>
<l n="195">ὑπνώειν ἕνα μοῦνον ἐπὶ δρόμον Ἠριγενείης. </l>
<l n="196">αὐτόθι δ' Ὕπνος ἔμιμνε, δεδεγμένος εὔγαμον ὥρην. </l>
<l n="197" rend="indent(1)">καὶ ταχινὴ πεπότητο θεὰ παλινόστιμος Ἶρις· </l>
<l n="198">σπερχομένη δ' ἤγγειλεν ἀμεμφέα μῦθον ἀνάσσῃ. </l>
<l n="199" rend="indent(1)">ἡ δὲ θυελλήεντι δι' ἠέρος ἵπτατο ταρσῷ, </l>
<l n="200">καὶ δόλον ἔπλεκεν ἄλλον, ὅπως Διὸς ἐγγύθεν ἔλθῃ </l>
<l n="201">κεστὸν ἀερτάζουσα, πόθου θελξίφρονα μίτρην. </l>
<l n="202">καὶ Παφίην μάστευεν· ὑπὲρ Λιβάνοιο δὲ μούνην </l>
<l n="203">Ἀσσυρίην ἐκίχησεν ἐρημαίην Ἀφροδίτην </l>
<l n="204">ἑζομένην· Χάριτες γὰρ ἐς ἄνθεα ποικίλα κήπων </l>
<l n="205">εἰαριναὶ στέλλοντο, χορίτιδες Ὀρχομενοῖο, <pb/> </l>
<l n="206">ἡ μὲν ἀμεργομένη Κίλικα κρόκον, ἡ δὲ κομίζειν </l>
<l n="207">βάλσαμον ἱμείρουσα καὶ Ἰνδῴου δονακῆος </l>
<l n="208">φυταλιήν, ἑτέρη δὲ ῥόδων εὐώδεα ποίην. </l>
<l n="209" rend="indent(1)">θαμβαλέη δ' ἀδόκητος ἑῶν ἀνεπήλατο δίφρων, </l>
<l n="210">ὡς Διὸς εἶδε δάμαρτα, Διὸς θυγάτηρ Ἀφροδίτη· </l>
<l n="211">ἀχνυμένην δ' ὁρόωσα πολύτροπον ἴαχε φωνήν· </l>
<l n="212" rend="indent(1)">„Ἥρη, Ζηνὸς ἄκοιτι, τί σοι χλοάουσι παρειαί; </l>
<l n="213">τίπτε τεαί, βασίλεια, κατηφέες εἰσὶν ὀπωπαί; </l>
<l n="214">ἦ ῥα πάλιν πέλεν ὄμβρος ἐπίκλοπος ὑέτιος Ζεύς; </l>
<l n="215">μὴ πάλιν ἔπλετο ταῦρος ἐν ὕδασιν ὑγρὸς ὁδίτης; </l>
<l n="216">τίς πάλιν Εὐρώπη σε βιάζεται; ἠὲ τίς ἄλλη </l>
<l n="217">Ἀντιόπη Νυκτῆος ἀναινομένου γενετῆρος </l>
<l n="218">ψευδαλέου Σατύρου λασίῃ νυμφεύεται εὐνῇ; </l>
<l n="219">μὴ νέος εἰς γάμον ἄλλον ἐπείγεται ἵππος ἐχέφρων, </l>
<l n="220">μιμηλοῖς στομάτεσσι νόθον χρεμετισμὸν ἰάλλων; </l>
<l n="221">μὴ Σεμέλην ἑτέρην λοχίῳ μνηστεύσατο πυρσῷ </l>
<l n="222">καὶ στεροπὴν ἐλέλιζε κυβερνήτειραν ἐρώτων; </l>
<l n="223">μὴ δαμάλης ἐπὶ λέκτρον ἐυκραίροιο χορεύει </l>
<l n="224">μυκηθμὸν προχέων φιλοτήσιον; ἢν ἐθελήσῃς, </l>
<l n="225">Ζηνὸς ὀπιπευτῆρα βοοσκόπον ἄλλον ἐγείρεις </l>
<l n="226">βουκόλον ἀγρύπνοις κεχαραγμένον Ἄργον ὀπωπαῖς. </l>
<l n="227">εἰπέ μοι εἰρομένῃ, καὶ ὅσον σθένος ἐστίν, ἀρήξω.“ </l>
<l n="228" rend="indent(1)">ὣς φαμένην δολόεντι θεὰ προσπτύξατο μύθῳ· <pb/> </l>
<l n="229" rend="indent(1)">„Κύπρι θεά, θνητοῖσιν ἐάσσομεν οὖδας Ὀλύμπου. </l>
<l n="230">Ζεὺς Σεμέλην ἐς Ὄλυμπον ἀνήγαγε, μητέρα Βάκχου, </l>
<l n="231">ἄξει καὶ Διόνυσον ἐς αἰθέρα. τίς δόμος Ἥρην </l>
<l n="232">δέξεται; ἢ τίνα χῶρον ἐλεύσομαι; αἰδέομαι δέ, </l>
<l n="233">μὴ Σεμέλην ἐσίδοιμι νόθην βασίλειαν Ὀλύμπου. </l>
<l n="234">δείδια, μὴ ζοφόεντος ἴδω δόμον Ἰαπετοῖο, </l>
<l n="235">μή με λαβὼν ἐλάσειε μετὰ Κρόνον ἐκτὸς Ὀλύμπου. </l>
<l n="236">δισσὴ ἐγὼ γενόμην ἑκυρὴ σέθεν· ἡμετέρου γὰρ </l>
<l n="237">υἱέος Ἡφαίστοιο καὶ Ἄρεος ἔπλεο νύμφη. </l>
<l n="238">δείδια, μὴ μετὰ γαῖαν ἐν αἰθέρι νέκταρ ἐλέγχων </l>
<l n="239">ἄμπελον, ἣν καλέουσι, καὶ ἐν μακάρεσσι φυτεύσῃ. </l>
<l n="240">μή ποτε τοῦτο γένοιτο, Δίκη καὶ Γαῖα καὶ Ὕδωρ. </l>
<l n="241">κλήματα μὴ κομίσειεν ἐς αἰθέρα, μὴ χάριν εὐνῆς </l>
<l n="242">οὐρανὸν ἀμπελόεντα μετ' ἀστερόεντα καλέσσω, </l>
<l n="243">μηδὲ πίω ποτὸν ἄλλο μετὰ γλυκὺ νέκταρ Ὀλύμπου. </l>
<l n="244">δείδια, μὴ μενέχαρμον ἴδω μεθύουσαν Ἀθήνην, </l>
<l n="245">μὴ δόρυ κουφίσσειεν ἐπ' Ἄρεϊ καὶ Κυθερείῃ, </l>
<l n="246">μὴ σφαλερῇ ῥαθάμιγγι νοοσφαλέος Διονύσου </l>
<l n="247">αἰθέρι τολμήεσσαν ἀναστήσωσιν ἐνυὼ </l>
<l n="248">ἀστέρες οἰνοπλῆγες ἐπ' ἀλλήλοισι μανέντες, </l>
<l n="249">μή ποτε βακχευθέντες ὅλοι ναετῆρες Ὀλύμπου </l>
<l n="250">ὄργια μιμήσαιντο φερεσσακέων Κορυβάντων. </l>
<l n="252">οὐχ ἅλις αἶσχος ἐκεῖνο θεοστυγές, ὅττι δοκεύω </l>
<l n="251">Τρώιον ἡβητῆρα, Διὸς δρηστῆρα κυπέλλων, </l>
<l n="253">οὐρανὸν αἰσχύνοντα καὶ οἰνοχόον Διὸς Ἥβην, </l>
<l n="254">χερσὶν ἐπιχθονίῃσιν ὅτε γλυκὺ νέκταρ ἀφύσσει; <pb/> </l>
<l n="255">αἰδομένη δ' ἐπὶ γαῖαν ἐλεύσομαι· ἀμφοτέροις δὲ </l>
<l n="256">αἰθέρα καλλείψω, Γανυμήδεϊ καὶ Διονύσῳ· </l>
<l n="257">αἰθέρα καλλείψω, Σεμέλης δόμον. εἷς δόμος ἔστω </l>
<l n="258">οὐρανὸς ἀμφοτέροις, καὶ Περσέι καὶ Διονύσῳ. </l>
<l n="259">ἵξομαι εἰς ἐμὸν Ἄργος, ἐς ἀγλαὸν ἄστυ Μυκήνης, </l>
<l n="260">ἐν χθονὶ ναιετάουσα· σὺν ἀχνυμένῃ δὲ τεκούσῃ </l>
<l n="261">ἕσπεται αὐτὸς Ἄρης, σέο νυμφίος· ἀλλὰ καὶ αὐτὴ </l>
<l n="262">Σπάρτης σῆς ἐπίβηθι, καὶ εὐθώρηκα δεχέσθω </l>
<l n="263">χαλκείῳ σὺν Ἄρηι χολωομένην Ἀφροδίτην. </l>
<l n="264">οἶδα, πόθεν μεθέπω τάδε πήματα· πατρὸς Ἐρινὺς </l>
<l n="265">ὕβριν ἀπαιτίζει με βιαζομένοιο τοκῆος, </l>
<l n="266">ὅττι Κρόνου γενετῆρος ἐπιβρίζουσα κυδοιμῷ </l>
<l n="267">σὺν Διὶ μαρναμένῳ Τιτηνιὰς ἔχραεν Ἥρη. </l>
<l n="268">καλὸν ἐμοί, Διόνυσον ἰδεῖν κατὰ μέσσον Ὀλύμπου </l>
<l n="269">ἥμενον ἐγγὺς Ἔρωτος, ὁμέστιον Ἀφρογενείῃ, </l>
<l n="270">αἰγίδα κουφίζοντα μετὰ Κρονίδην καὶ Ἀθήνην. </l>
<l n="271">ἀλλά, θεά, χραίσμησον, ἐμῆς δ' ἐπίκουρον ἀνίης </l>
<l n="273">δός μοι κεστὸν ἱμάντα, τεὴν πανθελγέα μίτρην, </l>
<l n="272">εἰς μίαν ἠριγένειαν, ὅπως Διὸς ὄμματα θέλξω, </l>
<l n="274">καὶ Διὸς ὑπνώοντος ἐμοῖς Ἰνδοῖσιν ἀρήξω· </l>
<l n="275">δὸς χάριν ὀψιτέλεστον, ἐπεὶ κυανόχροες Ἰνδοὶ </l>
<l n="276">ξεινοδόκοι γεγάασιν Ἐρυθραίης Ἀφροδίτης, <pb/> </l>
<l n="277">οἷς κοτέων Διόνυσος ἐπέχραεν, οἷσι καὶ αὐτὸς </l>
<l n="278">θηλυμανὴς ἄστοργος ἐχώσατο παιδοτόκος Ζεύς, </l>
<l n="279">καὶ στεροπὴν ἐλέλιξε συναιχμάζων Διονύσῳ· </l>
<l n="280">δός μοι κεστὸν ἱμάντα βοηθόον, ᾧ ἔνι μούνῳ </l>
<l n="281">θέλγεις εἰν ἑνὶ πάντα· καὶ ἄξιός εἰμι φορέσσαι, </l>
<l n="282">ὡς ζυγίη γεγαυῖα καὶ ὡς συνάεθλος Ἐρώτων.“ <pb/> </l>
</div>
<div type="Book" n="32">
<l n="t1"><label type="head">ΔΙΟΝΥΣΙΑΚΩΝ ΤΡΙΑΚΟΣΤΟΝ ΔΕΥΤΕΡΟΝ.</label> </l>
<l n="1" rend="indent(1)">Ὣς φαμένη παρέπεισε· δολοφράδμων δ' Ἀφροδίτη </l>
<l n="2">πείθετο κερδοσύνῃσιν, ἀνειρύσσασα δὲ κόλπου </l>
<l n="3">Ἥρῃ δῶρον ἔδωκε θελήμονι κεστὸν ἐρώτων. </l>
<l n="4">καί τινα μῦθον ἔλεξε χάριν θελκτῆρος ἱμάντος· </l>
<l n="5" rend="indent(1)">„δέχνυσο τοῦτον ἱμάντα, τεῆς ἐπίκουρον ἀνίης· </l>
<l n="6">θέλξεις δ' εἰν ἑνὶ πάντα πόθων ἰθύντορι κεστῷ, </l>
<l n="7">Ἠέλιον καὶ Ζῆνα καὶ αἰθέρα καὶ χορὸν ἄστρων </l>
<l n="8">καὶ ῥόον ἀστήρικτον ἀτέρμονος Ὠκεανοῖο.“ </l>
<l n="9" rend="indent(1)">εἶπε, καὶ Ἀσσυρίην Λιβανηίδα δύσατο πέτρην. </l>
<l n="10">Ἥρη δ' ἀστερόφοιτον ἐδύσατο κύκλον Ὀλύμπου, </l>
<l n="11">καὶ ταχινὴ πάνλευκον ἑὴν ἐπεκόσμεε μορφήν· </l>
<l n="12">πολλάκι δ' ἰσάζουσα καθειμένον ἄχρι μετώπου </l>
<l n="13">πλαζομένης ἔστησε μετήλυδα βότρυν ἐθείρης· </l>
<l n="14">νιψαμένη δὲ μέτωπα καλύψατο νώροπι πέπλῳ, </l>
<l n="15">καὶ περόνην συνέεργεν, ἑοῦ κληῖδα χιτῶνος· </l>
<l n="16">καὶ πλεκτὴν θυόεντι κόμην ἐδίηνεν ἐλαίῳ, </l>
<l n="17">τοῦ καὶ κινυμένοιο μετ' αἰθέρα καὶ μετὰ πόντον <pb/> </l>
<l n="18">γαῖαν ὅλην ἐμέθυσσε μύρου δολιχόσκιος ὀδμή. </l>
<l n="19">καὶ κεφαλῇ στέφος εἶχε παναίολον, ᾧ ἔνι πολλαὶ </l>
<l n="20">λυχνίδες ἦσαν, Ἔρωτος ὁμόστολοι, ὧν ἄπο πέμπει </l>
<l n="21">φαιδρὰ τινασσομένων ἀμαρύγματα Κυπριδίη φλόξ· </l>
<l n="22">εἶχε δὲ πέτρον ἐκεῖνον, ὃς ἀνέρας εἰς πόθον ἕλκει, </l>
<l n="23">οὔνομα φαιδρὸν ἔχοντα ποθοβλήτοιο Σελήνης, </l>
<l n="24">καὶ λίθον ἱμείρουσαν ἐρωτοτόκοιο σιδήρου, </l>
<l n="25">καὶ λίθον Ἰνδῴην φιλοτήσιον, ὅττι καὶ αὐτὴ </l>
<l n="26">ἐξ ὑδάτων βλάστησεν ὁμόγνιος Ἀφρογενείης, </l>
<l n="27">κυανέην θ' ὑάκινθον, ἐράσμιον εἰσέτι Φοίβῳ· </l>
<l n="28">ἀμφὶ δέ οἱ πλοκάμοισιν ἐρωτίδα δήσατο ποίην, </l>
<l n="29">ἣν φιλέει Κυθέρεια καὶ ὡς ῥόδον, ὡς ἀνεμώνην, </l>
<l n="30">καὶ φορέει μέλλουσα μιγήμεναι υἱέι Μύρρης· </l>
<l n="31">καὶ λαγόνας στεφανηδὸν ἀήθεϊ δήσατο κεστῷ· </l>
<l n="32">εἶχε δὲ ποικίλον εἷμα παλαίτατον, ᾧ χύτο νύμφης </l>
<l n="33">κρυπταδίῃ φιλότητι κασιγνήτων ὑμεναίων </l>
<l n="34">νυμφίον ἀρχαίης ἔτι λείψανον αἷμα κορείης, </l>
<l n="35">κουριδίης φιλότητος ἵνα μνήσειεν ἀκοίτην. <pb/> </l>
<l n="36">καὶ δέμας ἀσκήσασα καὶ ἀθρήσασα κατόπτρῳ </l>
<l n="37">ὡς πτερὸν ἠὲ νόημα δι' αἰθέρος ἔδραμεν Ἥρη. </l>
<l n="38" rend="indent(1)">καὶ Διὸς ἐγγὺς ἵκανεν· ἰδὼν δέ μιν ὑψιμέδων Ζεὺς </l>
<l n="39">θερμοτέρους ἐς ἔρωτας ἱμάσσετο κέντορι κεστῷ· </l>
<l n="40">καὶ Διὸς εἰσορόωντος ἐδουλώθησαν ὀπωπαί· </l>
<l n="41">καί μιν ὀπιπεύων Κρονίδης ἐξείρετο μύθῳ· </l>
<l n="42" rend="indent(1)">„Ἥρη, τίπτε βέβηκας ἑώιον εἰς κλίμα γαίης; </l>
<l n="43">τίς χρειώ σε κόμιζε; τί σήμερον ἐνθάδε βαίνεις; </l>
<l n="44">ἦ ῥα πάλιν κοτέουσα κορύσσεαι οἴνοπι Βάκχῳ, </l>
<l n="45">καὶ ποθέεις Ἰνδοῖσιν ὑπερφιάλοισιν ἀρῆξαι;“ </l>
<l n="46" rend="indent(1)">ἔννεπε· καὶ γελόωντι νόῳ πολυμήχανος Ἥρη </l>
<l n="47">ζηλομανὴς ἀγόρευε παραιφαμένη παρακοίτην· </l>
<l n="48" rend="indent(1)">„Ζεῦ πάτερ, ἄλλος ἔχει με φίλος δρόμος· οὐ γὰρ ἱκάνω </l>
<l n="49">ἄρεος Ἰνδῴοιο καὶ Ἰνδοφόνου Διονύσου </l>
<l n="50">ἀλλοτρίας μεθέπουσα μεληδόνας, ἀντολίης δὲ </l>
<l n="51">γείτονας Ἠελίοιο μετέρχομαι αἴθοπας αὐλὰς </l>
<l n="52">σπερχομένη· πτερόεις γὰρ Ἔρως παρὰ Τηθύος ὕδωρ </l>
<l n="53">Ὠκεανηιάδος Ῥοδόπης δεδονημένος οἴστρῳ </l>
<l n="54">συζυγίην ἀπέειπε· καὶ ἔπλετο κόσμος ἀλήτης, </l>
<l n="55">καὶ βίος ἀχρήιστος ἀποιχομένων ὑμεναίων· </l>
<l n="56">τοῦτον ἐγὼ καλέουσα παλίνδρομος ἐνθάδε βαίνω· </l>
<l n="57">οἶσθα γάρ, ὡς Ζυγίη κικλήσκομαι, ὅττι καὶ αὐτῆς </l>
<l n="58">παῖδες ἐμαὶ κρατέουσι τελεσσιγόνου τοκετοῖο.“ </l>
<l n="59" rend="indent(1)">τοῖον ἔπος βοόωσαν ἀμείβετο θερμὸς ἀκοίτης· <pb/> </l>
<l n="60" rend="indent(1)">„νύμφα φίλη, λίπε δῆριν· ἐμὸς Διόνυσος ἀγήνωρ </l>
<l n="61">ἀμώων προθέλυμνον ἀβακχεύτων γένος Ἰνδῶν </l>
<l n="62">χαιρέτω· ἀμφοτέρους δὲ γαμήλια λέκτρα δεχέσθω· </l>
<l n="63">οὐ γὰρ ἐπιχθονίης ἀλόχου πόθος οὐδὲ θεαίνης </l>
<l n="64">θυμὸν ἐμὸν θελκτῆρι τόσον βακχεύσατο κεστῷ ... </l>
<l n="65">οὐδ' ὅτε Τηϋγέτης Ἀτλαντίδος, ἧς ἀπὸ λέκτρων </l>
<l n="66">πρεσβυγενὴς πολιοῦχος ἀεξήθη Λακεδαίμων· </l>
<l n="67">οὐ τόσον ἠρασάμην Νιόβης παρὰ γείτονι Λέρνῃ, </l>
<l n="68">κούρης ἀρχεγόνοιο Φορωνέος· οὐ τόσον Ἰοῦς </l>
<l n="69">φοιτάδος Ἰναχίης ταυρώπιδος, ἣ παρὰ Νείλῳ </l>
<l n="70">τίκτε γονὴν Ἐπάφοιο καὶ ἀρχεγόνου Κεροέσσης· </l>
<l n="71">οὐ Παφίης τόσον ἦλθον ἐς ἵμερον, ἧς χάριν εὐνῆς </l>
<l n="72">Κενταύρους ἐφύτευσα βαλὼν σπόρον αὔλακι γαίης· </l>
<l n="73">ὡς σέο νῦν μεθέπω γλυκερὸν πόθον. ἦ ῥα καὶ αὐτὴ </l>
<l n="74">ὡς Ζυγίη γεγαυῖα καὶ ὡς μεδέουσα γενέθλης </l>
<l n="75">Κυπριδίοις βελέεσσιν ὀιστεύεις παρακοίτην;“ </l>
<l n="76" rend="indent(1)">ὣς εἰπὼν χρυσέας νεφέλας πυργηδὸν ἑλίξας </l>
<l n="77">δινωτὴν ἐπίκυρτον ἐνεσφαίρωσε καλύπτρην· </l>
<l n="78">καὶ θαλάμου ποιητὸς ἔην τύπος, ὃν τότε κύκλῳ </l>
<l n="79">Ἴριδος αἰθερίης ἑτερόχροος ἔστεφε μορφὴ </l>
<l n="80">πορφυρέη, καὶ Ζηνὶ καὶ ἀγλαοπήχεϊ νύμφῃ <pb/> </l>
<l n="81">αὐτόματον σκέπας ἦεν ὀρεσσαύλων ὑμεναίων, </l>
<l n="82">καὶ τύπος αὐτοτέλεστος ἀναγκαίης πέλεν εὐνῆς. </l>
<l n="83" rend="indent(1)">οἱ δὲ γάμου χαρίεντος ὁμίλεον ἡδέι θεσμῷ· </l>
<l n="84">Γαῖα δὲ κηώεσσαν ἀναπτύξασα λοχείην </l>
<l n="85">ἄνθεσιν ἱμερτοῖσι γαμήλιον ἔστεφεν εὐνήν· </l>
<l n="86">καὶ κρόκος ἐβλάστησε Κίλιξ καὶ ἐφύετο μῖλαξ, </l>
<l n="87">καὶ λέχος ἀμφοτέρων ἐπεκόσμεε διπλόος ὄρπηξ, </l>
<l n="88">θήλεϊ δ' ἄρσενα φύλλα συνέπλεκε γείτονι ποίῃ, </l>
<l n="89">οἷα πόθου πνείων καὶ ἐν ἄνθεσιν ἁβρὸς ἀκοίτης, </l>
<l n="90">Ζῆνα κρόκῳ πυκάσας καὶ μίλακι σύγγαμον Ἥρην· </l>
<l n="91">καὶ Διὸς ὀξὺν ἔρωτα νοήμονι δείκνυε σιγῇ </l>
<l n="92">ἱμερόεις νάρκισσος ἐπιθρῴσκων ἀνεμώνῃ. </l>
<l n="93">οὐδέ τις ἀθανάτων σκιόεν λέχος, οὐ τότε Νύμφαι </l>
<l n="94">γείτονες, οὐ Φαέθων πανεπόψιος, οὐδὲ καὶ αὐτῆς </l>
<l n="95">ἔδρακεν ἄφθιτα λέκτρα βοώπιδος ὄμμα Σελήνης· </l>
<l n="96">πυκνοῖς γὰρ νεφέεσσιν ἐμιτρώθη σκέπας εὐνῆς. </l>
<l n="97">καὶ Διὸς ὄμματα θέλξεν ὁμόστολος Ὕπνος Ἐρώτων. </l>
<l n="98" rend="indent(1)">ὄφρα μὲν ἁβρὸς ἴαυεν ἐν ἄνθεσι θελγόμενος Ζεύς, </l>
<l n="99">ἀγκὰς ἔχων παράκοιτιν ἀθηήτων ἐπὶ λέκτρων, </l>
<l n="100">τόφρα δὲ ποικιλόμορφος ἐν οὔρεσι φοιτὰς Ἐρινὺς </l>
<l n="101">νεύμασιν Ἡραίοισιν ἐθωρήχθη Διονύσῳ· <pb/> </l>
<l n="102">καὶ κτύπον ἐσμαράγησεν ἐπ' ὀφθαλμοῖσι Λυαίου, </l>
<l n="103">σεισαμένη βαρύδουπον ἐχιδνήεσσαν ἱμάσθλην· </l>
<l n="104">καὶ κεφαλὴν ἐλέλιξε, δρακοντείων δὲ κομάων </l>
<l n="105">φρικτὰ τινασσομένων ἐπεσύρισε λοίγιος ἠχώ, </l>
<l n="106">καὶ σκοπιὴν ἔρραινον ἐρημάδα πίδακες ἰοῦ ... </l>
<l n="107">ἄλλοτε θηρείοιο τύπον φαίνουσα προσώπου </l>
<l n="108">αἰνομανὴς ἔφριξε λέων πυκινότριχι λαιμῷ, </l>
<l n="109">χάσματι φοινήεντι καταΐσσων Διονύσου. </l>
<l n="110" rend="indent(1)">τὸν μὲν ἀμερσινόοιο κατάσχετον ἅλματι λύσσης </l>
<l n="111">Ἄρτεμις ἐσκοπίαζε, καὶ ἤθελε λύσσαν ἐλάσσαι, </l>
<l n="112">ἀλλά μιν ἐπτοίησε βαρύκτυπος ὑψόθεν Ἥρη, </l>
<l n="113">πυρσὸν ἀκοντίζουσα· καὶ εἴκαθε δεσπότις ἄγρης </l>
<l n="114">μητρυιῇ κοτέουσα· φύλαξ δέ τις ἔπλετο Βάκχου </l>
<l n="115">μαινομένου, καὶ θῆρας ἑοὺς ἀνέκοψεν ἀπειλῇ, </l>
<l n="116">καὶ κύνας ἀγρευτῆρας ἐπεσφηκώσατο δεσμῷ, </l>
<l n="117">αὐχενίων σφίγξασα πολύπλοκον ὁλκὸν ἱμάντων, </l>
<l n="118">μὴ χρόα δηλήσοιντο νοοσφαλέος Διονύσου. </l>
<l n="119" rend="indent(1)">νερτερίῳ δὲ Μέγαιρα κελαινιόωσα χιτῶνι </l>
<l n="120">εἰς ζόφον αὖτις ἵκανεν, ἐπαιθύσσουσα Λυαίῳ </l>
<l n="121">φάσματα ποικιλόμορφα· κατὰ Βρομίοιο δὲ πολλαὶ </l>
<l n="122">ἰοβόλοι ῥαθάμιγγες ὀιστεύοντο καρήνου </l>
<l n="123">καὶ βλοσυροὶ σπινθῆρες· ἀεὶ δέ οἱ ἔνδον ἀκουῆς <pb/> </l>
<l n="124">Ταρταρίης σύριζε λαθίφρονος ἦχος ἱμάσθλης. </l>
<l n="125" rend="indent(1)">καὶ μογέων Διόνυσος ἐρημάδος ἔνδοθι λόχμης </l>
<l n="126">δύσβατα φοιτητῆρι διέστιχεν οὔρεα ταρσῷ </l>
<l n="127">ἄσθματι δαιμονίῳ δεδονημένος· ἀμφὶ δὲ πέτραις, </l>
<l n="128">οἰστρομανὴς ἅτε ταῦρος, ἑὰς ἤρασσε κεραίας, </l>
<l n="129">τρηχαλέον μύκημα χέων λυσσώδεϊ λαιμῷ· </l>
<l n="130">Πᾶνα δὲ καλλείψασα καὶ ὑστερόφωνον ἀοιδὴν </l>
<l n="131">φθόγγῳ μαινομένῳ μυκήσατο δύσθροος Ἠχώ, </l>
<l n="132">ἀντίτυπον θρασὺν ἦχον ἀμειβομένη Διονύσου. </l>
<l n="133">καὶ βαλίας ἐλάφους λασίας τ' ἐδίωκε λεαίνας </l>
<l n="134">Βάκχος ἀελλήεις, μεθέπων ὀρεσίδρομον ἄγρην· </l>
<l n="135">οὐδέ οἱ ἄγχι λέων θρασὺς ἤιε· ταρβαλέη δὲ </l>
<l n="136">ἄρκτος ἐριπτοίητος ἐκεύθετο φωλάδι πέτρῃ </l>
<l n="137">λύσσαν ἀπειλητῆρος ὑποπτήσσουσα Λυαίου, </l>
<l n="138">δεχνυμένη βλοσυρῇσι θεήλατον ἦχον ἀκουαῖς· </l>
<l n="139">μηκεδανοὺς δὲ δράκοντας ἐρειδομένους τινὶ πέτρῃ </l>
<l n="140">μείλιχα λιχμώοντας ἀπέθρισε νηλέι θύρσῳ· </l>
<l n="141">καὶ σκοπιὰς ἐτίναξε τανυγλώχινι κεραίῃ </l>
<l n="142">κτείνων ἀκλινέων ἱκετήσια φῦλα λεόντων· </l>
<l n="143">καὶ δρύας εὐκάρποιο μετερρίζωσεν ἀρούρης </l>
<l n="144">Ἀδρυάδας τ' ἐδίωκεν· ὀιστεύων δὲ κολώνας </l>
<l n="145">Νηιάδας ποταμοῖο μετήλυδας ἤλασε Νύμφας. <pb/> </l>
<l n="146">Βασσαρίδες δ' ἀλάληντο καὶ οὐχ ἥπτοντο Λυαίου, </l>
<l n="147">καὶ Σάτυροι φρίσσοντες ἐνεκρύπτοντο θαλάσσῃ, </l>
<l n="148">οὐδέ οἱ ἐγγὺς ἵκοντο τεθηπότες ὄγκον ἀπειλῆς, </l>
<l n="149">μή σφιν ἐπαΐξειε χέων ἑτερόθροον ἠχώ, </l>
<l n="150">ἀφρὸν ἀκοντίζων χιονώδεα, μάρτυρα λύσσης. </l>
<l n="151" rend="indent(1)">Δηριάδης δ' ὑπέροπλον ἔχων θράσος ἔχραε Βάκχαις, </l>
<l n="152">νεύμασιν Ἡραίοισι τινασσομένου Διονύσου. </l>
<l n="153">ὡς δ' ὅτε χειμερίων ῥοθίων μυκώμενος ὁλκῷ </l>
<l n="154">ἄπλοος ἀντιπόροις βακχεύετο πόντος ἀέλλαις, </l>
<l n="155">κύμασιν ἠλιβάτοισι κατάρρυτον ἠέρα νείφων, </l>
<l n="156">πρυμναίους δὲ κάλωας ἀφειδέι κύματος ὁρμῇ </l>
<l n="157">λαίλαπες ἐρρήξαντο, καὶ ἄσθματι λαῖφος ἑλίξας </l>
<l n="158">ἱστὸν ἀνεχλαίνωσε κεκυφότα λάβρος ἀήτης </l>
<l n="159">λαίφεσιν ἀμφίζωστον, ἐδοχμώθη δὲ κεραίη, </l>
<l n="160">ναῦται δ' ἀσχαλόωντες ἐπέτρεπον ἐλπίδα πόντῳ· </l>
<l n="161">ὣς τότε Βάκχον ὄρινεν ὅλον στρατὸν Ἰνδικὸς ἄρης. </l>
<l n="162" rend="indent(1)">ἔνθα τις οὐ κατὰ κόσμον ἔην ἔρις, οὐ κλόνος ἀνδρῶν </l>
<l n="163">ἶσος ἔην, οὐ δῆρις ὁμοίιος· ἀκάματος γὰρ </l>
<l n="164">νόστιμος ἐγρεκύδοιμος ἐπέβρεμε χάλκεος Ἄρης, </l>
<l n="165">Μωδαίου προμάχοιο φέρων τύπον, ὃς πλέον ἄλλων </l>
<l n="166">ὑσμίνης ἀκόρητος ἀτερπέι τέρπετο λύθρῳ, <pb/> </l>
<l n="167">ᾧ πλέον εἰλαπίνης φόνος εὔαδεν· ἐν δὲ βοείῃ, </l>
<l n="168">οἷά τε Γοργείων πλοκάμων ὀφιώδεας ὁλκούς, </l>
<l n="169">γραπτὸν ἐυσμήριγγος ἔχων ἴνδαλμα Μεδούσης </l>
<l n="170">Δηριάδῃ πέλεν ἶσος, ὁμόχροος· οὗ τότε μορφῆς </l>
<l n="171">ῥιγεδανῆς ἀγέλαστον ἔχων μίμημα προσώπου, </l>
<l n="172">καὶ σκολιὴν πλοκαμῖδα φέρων καὶ σῆμα βοείης, </l>
<l n="173">αἰνομανὴς πεφόρητο μόθῳ λαοσσόος Ἄρης, </l>
<l n="174">καὶ προμάχους θάρσυνεν. ὁμογλώσσῳ δ' ἀλαλητῷ </l>
<l n="175">Βάκχου μὴ παρεόντος ἀταρβέες ἔβρεμον Ἰνδοί, </l>
<l n="176">καὶ κτύπον ἐννεάχιλον ἐπέκτυπε λοίγιος Ἄρης, </l>
<l n="177">φοιταλέην συνάεθλον ἔχων Ἔριν· ἐν δὲ κυδοιμοῖς </l>
<l n="178">στῆσε Φόβον καὶ Δεῖμον ὀπάονα Δηριαδῆος. </l>
<l n="179">καὶ στρατιὴν οἴστρησαν ἐρημονόμου Διονύσου </l>
<l n="180">Δηριάδης καὶ κῶμα Διὸς καὶ σύνδρομος Ἄρης. </l>
<l n="181" rend="indent(1)">συμμιγέες δὲ φάλαγγες ὁμοζήλοιο κυδοιμοῦ </l>
<l n="182">Βασσαρίδων στίχα πᾶσαν ἐμιτρώσαντο σιδήρῳ, </l>
<l n="183">καὶ πολέες φεύγοντες ἑνὶ κτείνοντο φονῆι, </l>
<l n="184">θεινόμενοι ξιφέεσσιν. Ὁμηρίδες εἴπατε Μοῦσαι· </l>
<l n="185">τίς θάνε, τίς δούπησεν ὑπ' ἔγχεϊ Δηριαδῆος; </l>
<l n="186">Αἰβίαλος Θύαμίς τε καὶ Ὀρμένιος καὶ Ὀφέλτης, </l>
<l n="187">Κρίασος Ἀργασίδης, Τελέβης καὶ Λύκτιος Ἀνθεὺς </l>
<l n="188">καὶ Θρόνιος καὶ Ἄρητος ἐυμμελίης τε Μοληνεὺς <pb/> </l>
<l n="189">ἀλκήεις τε Κόμαρκος· ἐτέμνετο δ' ἄλλος ἐπ' ἄλλῳ </l>
<l n="190">ἔγχεϊ Δηριάδαο νέκυς στρατός· ὀλλυμένων δὲ </l>
<l n="191">ὃς μὲν ἔην δαπέδῳ τετανυσμένος, ὃς δὲ ῥεέθροις </l>
<l n="192">πλώετο κυματόεντα φέρων μόρον, ὃς δὲ θαλάσσῃ </l>
<l n="193">ἀγχιπόρῳ δέδμητο, διωκόμενον δὲ σιδήρῳ </l>
<l n="194">κύμασιν ἀρτιχάρακτον Ἄραψ τυμβεύσατο Νηρεύς· </l>
<l n="195">ὃς δὲ θυελλήεντι δι' οὔρεος ἔδραμε ταρσῷ </l>
<l n="196">κῆρα φυγών, ἕτερος δὲ πεπαρμένον ἔγχος ἐάσσας </l>
<l n="197">μεσσοπαγὲς περὶ νῶτα μετέστιχεν ἔνδια λόχμης, </l>
<l n="198">χρηίζων ἀπεόντος ἀλεξικάκου Διονύσου. </l>
<l n="199" rend="indent(1)">αὐχήεις δ' Ἐχέλαος ἀτυμβεύτῳ πέσε πότμῳ, </l>
<l n="200">Μορρέος ἠλιβάτοιο τυπεὶς ῥηξήνορι πέτρῳ, </l>
<l n="201">Κύπριος, ἀρτιχάρακτον ἔχων ἔτι κύκλον ὑπήνης, </l>
<l n="202">ὑψικόμῳ φοίνικι πανείκελος· ἐν δὲ κονίῃ </l>
<l n="203">ἁβρὸς ἀκερσικόμης ἐκυλίνδετο λαμπάδα σείων, </l>
<l n="204">πληγεὶς ἰσχίον ἄκρον, ὅπῃ χροὸς ἥλικι δεσμῷ </l>
<l n="205">συμφερτὴν κοτύλην φύσις ἥρμοσεν ἄξονι μηροῦ· </l>
<l n="206">καὶ θάνεν ἁπτομένην κρατέων ἔτι μυστίδα πεύκην, </l>
<l n="207">ἀσπαίρων δὲ κάρηνον ἑῷ τεφρώσατο πυρσῷ, </l>
<l n="208">φλέξας λιγνυόεντι πολύπλοκα βόστρυχα δαλῷ. </l>
<l n="209">καί οἱ ἐπαυχήσας φιλοκέρτομος ἴαχε Μορρεύς· </l>
<l n="210" rend="indent(1)">„κοῦρε, φατιζομένης ἀλλότριε σεῖο τιθήνης, </l>
<l n="211">ἡβητὴρ Ἐχέλαε, γονὴν ἐψεύσαο Κύπρου· <pb/> </l>
<l n="212">οὐκ ἀπὸ Πυγμαλίωνος ἔχεις γένος, ᾧ πόρε Κύπρις </l>
<l n="213">μηκεδανὴν βιότοιο πολυχρονίοιο πορείην· </l>
<l n="214">οὔ σε τεῆς Παφίης ἐρρύσατο νυμφίος Ἄρης· </l>
<l n="215">οὐδέ σοι ἄσπετα κύκλα παλιννόστων ἐνιαυτῶν </l>
<l n="216">δῶκε τεὴ Κυθέρεια καὶ οὐ σκάζουσαν ἀπήνην, </l>
<l n="217">ὄφρα φύγῃς σέο πότμον ἀλεξιμόρων ἐπὶ δίφρων, </l>
<l n="218">ἡμιόνων βαρύγουνον ἀεὶ δρόμον ἡνιοχεύων. </l>
<l n="219">ἤλιτον, ἐκ Κύπροιο φέρεις γένος· ὠκύμορον γὰρ </l>
<l n="220">Ἄρης καὶ σὲ δάμασσεν ὁμοίιον υἱέι Μύρρης.“ </l>
<l n="221" rend="indent(1)">ὣς εἰπὼν πρυλέεσσι δορυσσόος ἔχραε Μορρεύς· </l>
<l n="222">εἱλιπόδην δὲ Βίλιθον ἑλὼν καὶ Δένθιν ὀλέσσας, </l>
<l n="223">αὐχένα δ' ὀρχηστῆρος Ἐριγβώλοιο δαΐξας </l>
<l n="224">ἔγχεϊ τηλεβόλῳ Φρυγίους ἐφόβησε μαχητάς· </l>
<l n="225">Σηβέα δ' ὀκριόεντι κατεπρήνιξε βελέμνῳ· </l>
<l n="226">Θηβαίων δὲ φάλαγγα καὶ Ἀκταίωνα διώκων </l>
<l n="227">ἔκτανεν Εὐβώτην, Καδμηίδος ἀστὸν ἀρούρης, </l>
<l n="228">σύννομον Ἀκταίωνος. ὁμοφθόγγῳ δ' ἀλαλητῷ </l>
<l n="229">πολλοὶ Δηριάδαο πεφυζότες ἄπλετον ἀλκὴν </l>
<l n="230">πασσυδὸν ὠλίσθησαν ὁμόζυγος εἰς λίνα Μοίρης, </l>
<l n="231">αὐτοφόνῳ θνήσκοντες ἀλοιητῆρι σιδήρῳ, </l>
<l n="232">ἀνδρὸς ἑνὸς ῥιπῇσιν· ἐπ' ἀλλήλοις δὲ πεσόντες <pb/> </l>
<l n="233">αἱμαλέῃ στοιχηδὸν ἐπεστόρνυντο κονίῃ </l>
<l n="234">Κρίμισος, Ἱμαλέων, Φρασίος, Θάργηλος, Ἰάων, </l>
<l n="235">οἷσι δαϊζομένοις ἐναρίθμιος ἤριπε Κοίλων, </l>
<l n="236">καὶ νέκυς αἱματόεντι Κύης ἐκυλίνδετο πότμῳ. </l>
<l n="237">καὶ φόνος ἄσπετος ἔσκε· δαϊζομένων δὲ σιδήρῳ </l>
<l n="238">ἐχθρῷ διψὰς ἄρουρα θελήμονι λούσατο λύθρῳ, </l>
<l n="239">δεχνυμένη ξένον ὄμβρον ἐνυαλίου νιφετοῖο. </l>
<l n="240" rend="indent(1)">Βακχείης δὲ φάλαγγος ἔην κλόνος· ἀσταθέες γὰρ </l>
<l n="241">πεζοὶ μὲν δεδόνηντο, φυγοπτολέμων δ' ἐλατήρων </l>
<l n="242">εἰς φόβον εὐλάιγγες ἀνεκρούοντο χαλινοί· </l>
<l n="243">ὧν ὁ μὲν οὐρεσίφοιτος ἐδύσατο κοιλάδα πέτρην, </l>
<l n="244">ὃς δὲ μολὼν τανύφυλλον ὑπὸ κλέτας ἕζετο λόχμης </l>
<l n="245">κρυπτόμενος πετάλοισιν, ὁ δὲ σπήλυγγα λεόντων, </l>
<l n="246">ἄλλος ἀμαιμακέτοιο μετήιεν ἔνδιον ἄρκτου· </l>
<l n="247">καί τις ἀερσιλόφοιο διὰ πρηῶνος ἀλύξας </l>
<l n="248">ποσσὶν ὀρεσσιπόροισι διέστιχεν ἄκρα κολώνης. </l>
<l n="249">Βάκχη δ' ἀρτιτόκοιο παρήλυθε θηρὸς ἐναύλους, </l>
<l n="250">ταρβαλέῳ πρηῶνα διαστείβουσα πεδίλῳ· </l>
<l n="251">οὐ γὰρ ἔχειν μενέαινε λεοντείην ἔτι πέτρην, </l>
<l n="252">ἀλλὰ λιποσθενέων ἐλάφων ἐκίχησε καλιὴν </l>
<l n="253">ἤθεσιν ἀδρανέεσσιν, ἐπεὶ προτέρην φρένα Βάκχη <pb/> </l>
<l n="254">εἰς κραδίην ἐλάφοιο μετέτραπεν ἀντὶ λεαίνης. </l>
<l n="255">καί τις ἀελλοπόδων Σατύρων δειδήμονι ταρσῷ </l>
<l n="256">ἔτρεχεν, ἀσταθέεσσιν ἀσάμβαλος εἴκελος αὔραις, </l>
<l n="257">φεύγων Δηριάδαο θεημάχον ὄγκον ἀπειλῆς. </l>
<l n="258">καὶ σκοπέλους ἐδίωκε γέρων Σιληνὸς ἀλήτης· </l>
<l n="259">πολλάκι δ' εἰς χθόνα πῖπτε κονιομένοιο προσώπου, </l>
<l n="260">ὀκλάζων βαρύγουνος ὀλισθηροῖσι πεδίλοις, </l>
<l n="261">ἔμπαλιν ὀρθώσας λάσιον δέμας· ἐν δὲ κολώναις </l>
<l n="262">ἀντὶ μόθου κεκάλυπτο, καὶ εὔιον ἔγχος ἀνάγκῃ </l>
<l n="263">κάλλιπεν ἀπτολέμοισι μεμηλότα θύρσον ἀέλλαις, </l>
<l n="264">καὶ μόγις εὐπήληκος ἀλεύατο Μορρέος αἰχμήν. </l>
<l n="265">ὀκναλέοις δὲ πόδεσσιν ἐχάζετο νωθρὸς Ἐρεχθεύς, </l>
<l n="266">ἐντροπαλιζομένην τανύων εὔκυκλον ὀπωπήν, </l>
<l n="267">αἰδόμενος μενέχαρμον ἑὴν πολιοῦχον Ἀθήνην. </l>
<l n="268">Βακχείην δ' ἀέκων ἠρνήσατο Μαινάδα χάρμην </l>
<l n="269">λαιὸν Ἀρισταῖος βεβολημένος ὦμον ὀιστῷ. </l>
<l n="270">καὶ στρατιὴν ἀλέεινε δοριθρασέων Κορυβάντων </l>
<l n="271">οὐτηθεὶς λασίοιο κατὰ στέρνοιο Μελισσεύς, </l>
<l n="272">μαζὸν Ἐρυθραίῃ κεχαραγμένος ἄκρον ἀκωκῇ. </l>
<l n="273">καὶ βλοσυροὶ Κύκλωπες ἀναιδέες εὔποδι ταρσῷ </l>
<l n="274">εἰς φόβον ἠπείγοντο τεθηπότες, οἷς ἅμα φεύγων </l>
<l n="275">Ἰνδῴην ἀδόνητος ἐλίμπανε Φαῦνος ἐνυώ. <pb/> </l>
<l n="276">εὐκεράου δὲ φάλαγγος ὅλον στρατὸν εἰς φόβον ἕλκων </l>
<l n="277">πρεσβυγενὴς φύξηλις ἐχάζετο Παρράσιος Πάν, </l>
<l n="278">σιγαλέοις δὲ πόδεσσιν ἐδύσατο δάσκιον ὕλην, </l>
<l n="279">μή μιν ἴδῃ φεύγοντα δι' οὔρεος ἄστατος Ἠχώ, </l>
<l n="280">καί οἱ ἐπεγγελάσειε καὶ ἀδρανέοντα καλέσσῃ. </l>
<l n="281" rend="indent(1)">καὶ πρόμαχοι τότε πάντες ὑπέκφυγον· ἐν δὲ κυδοιμοῖς </l>
<l n="282">Αἰακὸς αὐτόθι μοῦνος ἐλείπετο, μαρνάμενος δὲ </l>
<l n="283">δεύετο μὴ παρεόντος ἀνικήτου Διονύσου· </l>
<l n="284">ἔμπης δ' αὐτόθι μίμνεν. ἀπὸ σκοπέλοιο δὲ Νύμφαι </l>
<l n="285">Νηιάδες βυθίοισιν ἐνεκρύπτοντο μελάθροις· </l>
<l n="286">αἱ μὲν Ὑδασπιάδεσσιν ὁμήλυδες, αἱ δὲ φυγοῦσαι </l>
<l n="287">Ἰνδὸν ἐς ἀγχικέλευθον ἐναυλίζοντο ῥεέθροις, </l>
<l n="288">ἄλλαι Συδριάδεσσιν ὁμόστολοι, αἱ δ' ἐνὶ Γάγγῃ </l>
<l n="289">λύθρον ἀπεσμήξαντο νεόσσυτον, ἃς τότε πολλὰς </l>
<l n="290">ἐρχομένας ἀγεληδὸν ἐς ὑδατόεντας ἐναύλους </l>
<l n="291">Νηιὰς ἀργυρόπεζα φιλοξείνῳ πυλεῶνι </l>
<l n="292">δέξατο κυματόεντος ἐς αὔλια παρθενεῶνος. </l>
<l n="293">ἄλλαι Ἁμαδρυάδες σκιεροῖς κρύπτοντο κορύμβοις, <pb/> </l>
<l n="294">δυσάμεναι δρυόεντας ἀνοιγομένους κενεῶνας. </l>
<l n="295">πολλαὶ δ' ὑγροτόκους ὑπὸ πίδακας ἐγγύθι πέτρης </l>
<l n="296">Βασσαρίδες κρουνηδὸν ἐκώκυον· ἀρτιχύτῳ δὲ </l>
<l n="297">ὄμβρῳ δακρυόεντι φιλοθρήνοιο προσώπου </l>
<l n="298">πληθομένη βαθύκολπος ὅλη πορφύρετο πηγή, </l>
<l n="299">μυρομένων βαρὺ πένθος ἀπενθήτου Διονύσου. <pb/> </l>
</div>
<div type="Book" n="33">
<l n="t1"><label type="head">ΔΙΟΝΥΣΙΑΚΩΝ ΤΡΙΑΚΟΣΤΟΝ ΤΡΙΤΟΝ.</label> </l>
<l n="1" rend="indent(1)">Αὐτὰρ ὁ φοιταλέῳ πεφορημένος ἅλματι ταρσῶν </l>
<l n="2">εὐκεράῳ ταχύγουνος ὁμοίιος ἔσσυτο ταύρῳ, </l>
<l n="3">λοίγιον ἄσθμα χέων ἑτερόφρονος οἴδματι λύσσης. </l>
<l n="4" rend="indent(1)">καὶ Χάρις ὠκυπέδιλος Ἐρυθραίῳ παρὰ κήπῳ </l>
<l n="5">φυταλιὴν εὔοδμον ἀμεργομένη δονακήων, </l>
<l n="6">ὄφρα πυριπνεύστων Παφίων ἔντοσθε λεβήτων </l>
<l n="7">Ἀσσυρίου μίξασα χυτὰς ὠδῖνας ἐλαίου </l>
<l n="8">ἄνθεσιν Ἰνδῴοισι μύρον τεύξειεν ἀνάσσῃ, </l>
<l n="9">ὁππότε παντοίην δροσερὴν ἐδρέψατο ποίην, </l>
<l n="10">χῶρον ὅλον θηεῖτο· καὶ ἀγχιπόρῳ παρὰ λόχμῃ </l>
<l n="11">λύσσαν ἑοῦ γενετῆρος ὀπιπεύουσα Λυαίου </l>
<l n="12">ἀχνυμένη δάκρυσε, φιλοστόργῳ δὲ μενοινῇ </l>
<l n="13">πενθαλέοις ὀνύχεσσιν ἑὰς ἐχάραξε παρειάς· </l>
<l n="14">καὶ Σατύρους σκοπίαζεν ὑποπτήσσοντας ἐνυώ, </l>
<l n="15">Κωδώνην δ' ἐνόησε μινυνθαδίην τε Γιγαρτὼ </l>
<l n="16">κεκλιμένας ἐφύπερθεν ἀτυμβεύτοιο κονίης· </l>
<l n="17">Χαλκομέδην δ' ἐλέαιρε θυελλήεντι πεδίλῳ </l>
<l n="18">μαινομένου Μορρῆος ἀλυσκάζουσαν ἀκωκήν, <pb/> </l>
<l n="19">καὶ φθονερὴ δεδόνητο ῥοδώπιδος εἵνεκα κούρης, </l>
<l n="20">μή ποτε νικήσειεν ἐς ἀγλαΐην Ἀφροδίτην. </l>
<l n="21" rend="indent(1)">ἀχνυμένη δ' ἐς Ὄλυμπον ἀνήιε, πενθάδι σιγῇ </l>
<l n="22">ἄλγος ἑοῦ γενετῆρος ὑποκλέπτουσα Λυαίου· </l>
<l n="23">καὶ χλόος εὐκύκλοιο παρηίδος ἄνθος ἀμείψας </l>
<l n="24">μαρμαρυγὴν στίλβουσαν ἀπημάλδυνε προσώπου. </l>
<l n="25" rend="indent(1)">τὴν δὲ κατηφιόωσαν Ἀδωνιὰς ἔννεπε Κύπρις, </l>
<l n="26">τοῖον ἔπος βοόωσα παρήγορον, ἐκ δὲ προσώπου </l>
<l n="27">Πασιθέης ἐνόησεν ἄχος κήρυκι σιωπῇ· </l>
<l n="28" rend="indent(1)">„νύμφα φίλη, τί παθοῦσα τεὴν ἠλλάξαο μορφήν; </l>
<l n="29">παρθένε, πῶς μετάμειψας ἐρευθαλέην σέο μορφήν; </l>
<l n="30">εἰαρινὴν δ' ἀκτῖνα τίς ἔσβεσε σεῖο προσώπου; </l>
<l n="31">οὐκέτι σῶν μελέων ἀμαρύσσεται ἄργυφος αἴγλη· </l>
<l n="32">οὐκέτι δ', ὡς τὸ πρόσθε, τεαὶ γελόωσιν ὀπωπαί. </l>
<l n="33">ἀλλὰ τεὰς ἀγόρευε μεληδόνας· ἦ ῥά σε τείρει </l>
<l n="34">υἱὸς ἐμός, φιλέεις δὲ ποθοβλήτῳ παρὰ πέτρῃ </l>
<l n="35">οἷα Σεληναίη τινὰ βουκόλον; ἦ ῥά που αὐτὴν </l>
<l n="36">καὶ σὲ μετ' Ἠριγένειαν Ἔρως ἐπεμάστιε κεστῷ; </l>
<l n="37">οἶδα, πόθεν χλοάουσι παρηίδες· ὅττι σε κούρην <pb/> </l>
<l n="38">νυμφίος ἀχλυόεις νυμφεύεται Ὕπνος ἀλήτης· </l>
<l n="39">οὐ μὲν ἀναινομένην σε βιήσομαι, οὐδὲ συνάψω </l>
<l n="40">λευκάδι Πασιθέῃ μελανόχροον Ὕπνον ἀκοίτην.“ </l>
<l n="41" rend="indent(1)">ὣς φαμένης δάκρυσε Χάρις καὶ ἀμείβετο μύθῳ· </l>
<l n="42" rend="indent(1)">„ἀενάου κόσμοιο φυτοσπόρε, μῆτερ Ἐρώτων, </l>
<l n="43">βουκόλος οὐ κλονέει με, καὶ οὐ θρασὺς ἵμερος Ὕπνου· </l>
<l n="44">οὐ πέλον Ἠριγένεια δυσίμερος ἠὲ Σελήνη, </l>
<l n="45">ἀλλὰ πόνος περίφοιτος ἀνιάζει με Λυαίου, </l>
<l n="46">πατρὸς ἐμοῦ φρίσσοντος Ἐρινύας· ὑμετέρου δέ, </l>
<l n="47">εἰ δύνασαι, προμάχιζε κασιγνήτου Διονύσου.“ </l>
<l n="48" rend="indent(1)">ἔννεπε, καὶ γενετῆρος ὅλον πόνον εἶπεν ἀνάσσῃ </l>
<l n="49">Βασσαρίδων τε φάλαγγας ἀπείρονας, ἃς κτάνε Μορρεύς, </l>
<l n="50">καὶ Σατύρων φύξηλιν ὅλον στρατόν, εἶπε καὶ αὐτὴν </l>
<l n="51">δαιμονίην μάστιγα τινασσομένου Διονύσου </l>
<l n="52">καὶ κινυρὴν σπαίρουσαν ὑπὲρ δαπέδοιο Γιγαρτώ, </l>
<l n="53">Κωδώνην τ' ἀγόρευε προώριον· αἰδομένη δὲ </l>
<l n="54">πένθος ὁμοῦ καὶ κάλλος ἐπέφραδε Χαλκομεδείης. </l>
<l n="55" rend="indent(1)">καὶ ῥοδέου σπινθῆρα μεταλλάξασα προσώπου </l>
<l n="56">ἠθάδα ῥῖψε γέλωτα φιλομμειδὴς Ἀφροδίτη. </l>
<l n="57">Ἀγλαΐην δ' ἐκέλευσε διάκτορον, ὄφρα καλέσσῃ </l>
<l n="58">υἱέα θοῦρον Ἔρωτα μετάρσιον ἠεροφοίτην, </l>
<l n="59">ἀνδρομέης γονόεντα κυβερνητῆρα γενέθλης. </l>
<l n="60" rend="indent(1)">καὶ Χάρις ἴχνος ἔκαμψε, πολυστρέπτῳ δὲ προσώπῳ </l>
<l n="61">σὺν χθονὶ πόντον ὄπωπε καὶ οὐρανόν, εἴ που ἐφεύροι <pb/> </l>
<l n="62">ἄστατον ἴχνος Ἔρωτος, ἐπεὶ πτερὰ πάντοθι πάλλει, </l>
<l n="63">τέτραχα τεμνομένην κυκλούμενος ἄντυγα κόσμου. </l>
<l n="64" rend="indent(1)">εὗρε δέ μιν χρυσέοιο περὶ ῥίον ἄκρον Ὀλύμπου </l>
<l n="65">νεκταρέας ῥαθάμιγγας ἀκοντίζοντα κυπέλλοις· </l>
<l n="66">πὰρ δέ οἱ ἵστατο κοῦρος ὁμέψιος ἁβρὸν ἀθύρων, </l>
<l n="67">εὐχαίτης Ὑμέναιος· ἀερσινόου δὲ τεκούσης </l>
<l n="68">Οὐρανίης σοφὸν ἔργον ἐπισταμένης δρόμον ἄστρων </l>
<l n="69">σφαῖραν ἄγων τροχόεσσαν ἀέθλια θήκατο νίκης, </l>
<l n="70">Ἄργου δαιδαλέης ἀντίρροπον εἰκόνα μορφῆς· </l>
<l n="71">καὶ πτερόεις εὔκυκλον Ἔρως μητρῷον ἀείρων </l>
<l n="72">χρύσεον ὅρμον ἔθηκε θαλασσαίης Ἀφροδίτης, </l>
<l n="73">νίκης φαιδρὸν ἄγαλμα παναίολον· ἀργύρεος δὲ </l>
<l n="74">κεῖτο λέβης ἐν ἀγῶνι, καὶ οἰνοχύτου βρέτας Ἥβης </l>
<l n="75">μεσσοφανῆ σκοπὸν εἶχε· καὶ ἱμερόεις Γανυμήδης </l>
<l n="76">οἰνοχόος Κρονίδαο δικασπόλος ἦεν ἀγῶνος, </l>
<l n="77">στέμμα φέρων παλάμῃσι. φιλακρήτων δὲ βολάων </l>
<l n="78">λαχμὸς ἔην, μεθέπων ἑτερότροπα δάκτυλα χειρῶν· </l>
<l n="79">καὶ τὰ μὲν ὀρθώσαντες ἀνέσχεθον, ἄλλα δὲ καρπῷ </l>
<l n="80">χειρὸς ἐπεσφήκωτο συνήορα σύζυγι δεσμῷ· </l>
<l n="81">ἀμφοτέροις δ' ἔρις ἦεν ἐπήρατος. ἁβροκόμης δὲ </l>
<l n="82">πρῶτα λαχὼν Ὑμέναιος ἕλεν δέπας, ἱπταμένην δὲ </l>
<l n="83">νεκταρέην ῥαθάμιγγα μετάρσιον ἠέρι πέμπων </l>
<l n="84">ῥῖψε λέβητος ὕπερθε· καὶ οὐ τότε μητέρι Μούσῃ </l>
<l n="85">εὐχωλὴν ἀνέφηνε· διεσσυμένη δὲ κυπέλλου <pb/> </l>
<l n="86">ἠέρα μέσσον ἔτυψεν ἀερσιπότητος ἐέρση, </l>
<l n="87">ἀλλὰ παρατρέψασα βολὴν βητάρμονι παλμῷ </l>
<l n="88">ἑλκομένη παλίνορσος ἀγάλματος ἀμφὶ προσώπῳ </l>
<l n="89">ἄψοφος ἄκρον ἔτυψεν ἀδουπήτοιο καρήνου. </l>
<l n="90">δεύτερος αἰολόμητις Ἔρως τεχνήμονι θεσμῷ </l>
<l n="91">ἱμερόεν δέπας εἷλε, καὶ εὔξατο Κυπρογενείῃ </l>
<l n="92">λάθριος ἐν πραπίδεσσι, καὶ ἀπλανὲς ὄμμα τανύσσας </l>
<l n="93">εἰς σκοπὸν ἠκόντιζεν ἑκηβόλον ἰκμάδα πέμπων· </l>
<l n="94">νεκταρέου δὲ ποτοῖο παλινδίνητος ἐέρση </l>
<l n="95">ἰθυτενὴς ἄγναμπτος ἀγάλματος ὑψόθι κόρσης </l>
<l n="96">ἠερόθεν βαρύδουπος ἐπεσμαράγησε μετώπῳ· </l>
<l n="97">ἴαχε δ' ἁβρὸν ἄγαλμα, καὶ υἱέι Κυπρογενείης </l>
<l n="98">χρύσεος ἐσμαράγησε λέβης ἐπινίκιον ἠχώ· </l>
<l n="99">καὶ στέφος ἁβρὸν Ἔρωτι πόρεν γελάσας Γανυμήδης· </l>
<l n="100">καὶ ταχὺς αἰόλον ὅρμον ἑλὼν καὶ σφαῖραν ἀείρων </l>
<l n="101">διπλόον εἶχεν ἄεθλον ἐυρραθάμιγγος ἀγῶνος, </l>
<l n="102">σκιρτήσας δὲ πόδεσσι, κυβιστήσας δὲ καρήνῳ </l>
<l n="103">κυδιόων ἐχόρευεν Ἔρως θρασύς· ἀντιπάλου δὲ </l>
<l n="104">πολλάκις ἀχνυμένοιο κατήγαγε χεῖρα προσώπου. </l>
<l n="105" rend="indent(1)">Ἀγλαΐη δέ οἱ ἄγχι παρίστατο· τερψινόου δὲ </l>
<l n="106">δέξατο χερσὶν ἄνακτος ἀέθλια· νεῦσε δὲ κούρῳ <pb/> </l>
<l n="107">νόσφι μολεῖν, καὶ Ἔρωτος ἐς οὔατα μάρτυρι σιγῇ </l>
<l n="108">ψευδομένης ἀγόρευε δολόφρονα μῦθον ἀνάσσης· </l>
<l n="109" rend="indent(1)">„πανδαμάτωρ ἀδάμαστε, βιοσσόε σύγχρονε κόσμου, </l>
<l n="110">σπεῦσον, ἐπεὶ Κυθέρεια βιάζεται, οὐδέ τις αὐτῇ </l>
<l n="111">ἀμφιπόλων παρέμιμνε, Χάρις φύγεν, ᾤχετο Πειθώ, </l>
<l n="112">καὶ Πόθος ἀστήρικτος ἐχάζετο· σοὶ δέ με μούνην </l>
<l n="113">πέμψεν ἀνικήτοιο τεῆς χατέουσα φαρέτρης.“ </l>
<l n="114" rend="indent(1)">ὣς φαμένην ἐρέεινεν Ἔρως, ἵνα πάντα δαείη· </l>
<l n="115">ὅττι νέοι ξύμπαντες, ἀτέρμονος ὁππότε μύθου </l>
<l n="116">ἀρχὴν εἰσαΐουσι, τέλος σπεύδουσιν ἀκοῦσαι· </l>
<l n="117">καὶ στομάτων ἀχάλινον ἀπερροίβδησεν ἰωήν· </l>
<l n="118" rend="indent(1)">„τίς Παφίην ἀκάχησεν ἐμήν; ἵνα χεῖρα κορύσσω </l>
<l n="119">μαρνάμενος πάντεσσι· βιαζομένης δὲ τεκούσης </l>
<l n="120">νευρὴν πανδαμάτειραν ἐπὶ Κρονίωνα τανύσσω, </l>
<l n="121">καὶ πάλιν οἰστρηθέντα γαμοκλόπον ὄρνιν ἐρώτων </l>
<l n="122">αἰετὸν ἤ τινα ταῦρον ἁλὸς πλωτῆρα τελέσσω· </l>
<l n="123">εἰ δέ ἑ Παλλὰς ὄρινε καὶ ἤκαχεν Ἀμφιγυήεις, </l>
<l n="124">Κεκροπίου λύχνοιο φεραυγέα δαλὸν ἀνάψας, </l>
<l n="125">μάρναμαι ἀμφοτέροισι, καὶ Ἡφαίστῳ καὶ Ἀθήνῃ· </l>
<l n="126">εἰ δέ μιν Ἰοχέαιρα λαγωβόλος εἰς χόλον ἕλκει, </l>
<l n="127">ἔμπυρον Ὠρίωνος Ὀλύμπιον ἆορ ἐρύσσας </l>
<l n="128">Ἄρτεμιν οἰστρήσοιμι, καὶ αἰθέρος ἐκτὸς ἐλάσσω <pb/> </l>
<l n="129">κουφίζων πτερύγεσσιν ὁμόστολον υἱέα Μαίης, </l>
<l n="130">οὐτιδανὴν καλέοντα μάτην ἐπαρηγόνα Πειθώ· </l>
<l n="131">καλλείψας δὲ βέλεμνα καὶ ἔμπυρον ἅμμα φαρέτρης </l>
<l n="132">δαφναίοις πετάλοισι θελήμονα Φοῖβον ἱμάσσω, </l>
<l n="133">δέσμιον αὐδήεντι περισφίγξας ὑακίνθῳ· </l>
<l n="134">οὐ μὲν Ἐνυαλίου τρομέω σθένος, οὐδὲ μογήσω </l>
<l n="135">Ἄρεα μαστίζων πεπεδημένον ἡδέι κεστῷ· </l>
<l n="136">καὶ διδύμους φωστῆρας ὑποδρήσσοντας ἐρύσσω </l>
<l n="137">εἰς Πάφον οὐρανόθεν, καὶ ὀπάονα μητρὶ κομίσσω </l>
<l n="138">σὺν Κλυμένῃ Φαέθοντα, σὺν Ἐνδυμίωνι Σελήνην, </l>
<l n="139">πάντες ἵνα γνώωσιν, ὅτι ξύμπαντα δαμάζω.“ </l>
<l n="140" rend="indent(1)">εἶπε, καὶ ἰθυκέλευθον ἐν ἠέρι ταρσὸν ἑλίσσων </l>
<l n="141">ἔφθασεν Ἀγλαΐην πτερύγων διδυμάονι ῥοίζῳ, </l>
<l n="142">ἄχρι δόμων ἐπέβαινεν ἐπειγομένης Ἀφροδίτης. </l>
<l n="143" rend="indent(1)">καὶ μέσον ἀγκὰς ἑλοῦσα γαληνιόωντι προσώπῳ </l>
<l n="144">πεπταμένῳ πήχυνε γεγηθότι κοῦρον ἀγοστῷ, </l>
<l n="145">γούνασι κουφίζουσα φίλον βάρος· ἑζομένου δὲ </l>
<l n="146">καὶ στόμα παιδὸς ἔκυσσε καὶ ὄμματα· θελξινόου δὲ </l>
<l n="147">ἁπτομένη τόξοιο καὶ ἀμφαφόωσα φαρέτρην, </l>
<l n="148">οἷα χόλου πνείουσα, δολόφρονα ῥήξατο φωνήν· </l>
<l n="149" rend="indent(1)">„τέκνον ἐμόν, Φαέθοντος ἐλήσαο καὶ Κυθερείης· </l>
<l n="150">οὐκέτι Πασιφάη μυκώμενα λέκτρα διώκει· <pb/> </l>
<l n="151">Ἠέλιος γελάᾳ με καὶ Ἀστρίδος αἷμα κορύσσει, </l>
<l n="152">παιδὸς ἑῆς υἱῆα μαχήμονα Δηριαδῆα, </l>
<l n="153">Βασσαρίδων ὀλετῆρα γυναιμανέος Διονύσου </l>
<l n="154">καὶ Σατύρων Βρομίοιο ποθοβλήτων ἐλατῆρα. </l>
<l n="155">τοῦτό με μᾶλλον ὄρινεν, ὅτι βροτοειδέι μορφῇ </l>
<l n="156">Ἄρης ἐγρεκύδοιμος ἔχων συνάεθλον Ἐνυώ, </l>
<l n="157">ἀρχαίης φιλότητος ἀφειδήσας Ἀφροδίτης, </l>
<l n="158">νεύμασιν Ἡραίοισιν ἐθωρήχθη Διονύσῳ, </l>
<l n="159">Ἰνδῴῳ βασιλῆι συνέμπορος. ἀλλ' ἐνὶ χάρμῃ </l>
<l n="160">Ἄρης Δηριάδαο, σὺ δὲ προμάχιζε Λυαίου· </l>
<l n="161">ἔγχος ἔχει, σὺ δὲ τόξον ὑπέρτερον, ᾧ γόνυ κάμπτει </l>
<l n="162">Ζεὺς ὕπατος καὶ θοῦρος Ἄρης καὶ θέσμιος Ἑρμῆς· </l>
<l n="163">δειμαίνει σέο τόξα καὶ ὁ κλυτότοξος Ἀπόλλων. </l>
<l n="164">εἰ δὲ τεῇ, φίλε κοῦρε, χαρίζεαι Ἀφρογενείῃ, </l>
<l n="165">Βασσαρίδων προμάχιζε καὶ ἡμετέρου Διονύσου. </l>
<l n="166">ἀλλὰ μολὼν ἀκίχητος ἑώιον εἰς κλίμα γαίης </l>
<l n="167">Ἰνδῴην παρὰ πέζαν, ὅπῃ θεράπαινα Λυαίου </l>
<l n="168">ἔστι τις ἐν Βάκχῃσιν, ὑπέρτερος ἥλικος ἥβης, </l>
<l n="169">οὔνομα Χαλκομέδη φιλοπάρθενος—εἰ δέ κεν ἄμφω </l>
<l n="170">Χαλκομέδην καὶ Κύπριν ἔσω Λιβάνοιο νοήσῃς, </l>
<l n="171">οὐ δύνασαι, φίλε κοῦρε, διακρίνειν Ἀφροδίτην—· </l>
<l n="172">κεῖθι μολὼν χραίσμησον ἐρημονόμῳ Διονύσῳ, </l>
<l n="173">Μορρέα τοξεύσας ἐπὶ κάλλεϊ Χαλκομεδείης· </l>
<l n="174">σεῖο δὲ τοξοσύνης γέρας ἄξιον ἐγγυαλίξω <pb/> </l>
<l n="175">Λήμνιον εὐποίητον ἐγὼ στέφος, εἴκελον αἴγλαις </l>
<l n="176">Ἠελίου φλογεροῖο· σὺ δὲ γλυκὺν ἰὸν ἰάλλων </l>
<l n="177">δὸς χάριν ἀμφοτέροις, καὶ Κύπριδι καὶ Διονύσῳ· </l>
<l n="178">σὸν καὶ ἐμὸν κύδαινε γαμοστόλον οἶνον ἐρώτων, </l>
<l n="179">εὐφροσύνης κήρυκα βιοζυγέων ὑμεναίων.“ </l>
<l n="180" rend="indent(1)">εἶπε θεά· καὶ μάργος Ἔρως ἀνεπάλλετο κόλπου </l>
<l n="181">μητρὸς ἑῆς, καὶ τόξον ἐκούφισεν, ἀμφὶ δὲ βαιῷ </l>
<l n="182">ὤμῳ πανδαμάτειραν ἐπῃώρησε φαρέτρην· </l>
<l n="183">καὶ πτερόεις πεπότητο δι' αἰθέρος· ἀμφὶ δὲ Κέρνῃ </l>
<l n="184">κυκλώσας πτερὰ κοῦφα βολαῖς ἀντώπιος Ἠοῦς </l>
<l n="185">ἵπτατο μειδιόων, ὅτι τηλίκον ἡνιοχῆα </l>
<l n="186">δίφρων οὐρανίων ὀλίγοις ἔφλεξε βελέμνοις, </l>
<l n="187">καὶ σέλας Ἠελίοιο σέλας νίκησεν Ἐρώτων. </l>
<l n="188">καὶ ταχὺς Ἰνδῴοιο μολὼν κατὰ μέσσον ὁμίλου </l>
<l n="189">τόξον ἑὸν στήριξεν ἐπ' αὐχένι Χαλκομεδείης· </l>
<l n="190">καὶ βέλος ἰθύνων ῥοδέης περὶ κύκλα παρειῆς </l>
<l n="191">Μορρέος εἰς φρένα πέμψεν. ἐρετμώσας δὲ πορείην </l>
<l n="192">νηχομένων πτερύγων ἑτερόζυγι σύνδρομος ὁλκῷ </l>
<l n="193">πατρῴους ἀνέβαινεν ἐς ἀστερόεντας ὀχῆας, </l>
<l n="194">καλλείψας πυρόεντι πεπαρμένον Ἰνδὸν ὀιστῷ. </l>
<l n="195" rend="indent(1)">αἰεὶ δ' ἔνθα καὶ ἔνθα πόθου δεδονημένος ἰῷ, </l>
<l n="196">παρθένος ἧχι βέβηκε, δυσίμερος ἤιε Μορρεύς, </l>
<l n="197">μείλιχον ἆορ ἔχων, πεφιδημένον ἔγχος ἀείρων, </l>
<l n="198">καὶ θρασὺν ἱμερόεντι νόον μαστίζετο κεστῷ· <pb/> </l>
<l n="199">ἀμφὶ δέ μιν περίκυκλον ἐρωμανὲς ὄμμα τιταίνων </l>
<l n="200">νεύμασι Κυπριδίοισιν ἀφειδέας εἷλκεν ὀπωπάς. </l>
<l n="201" rend="indent(1)">ἡ δὲ δολοφρονέουσα παρήπαφεν ὄρχαμον Ἰνδῶν, </l>
<l n="202">οἷά περ ἱμείρουσα, πόθου δ' ἀπεμάξατο κούρη </l>
<l n="203">ψευδαλέον μίμημα· καὶ αἰθέρος ἥπτετο Μορρεύς, </l>
<l n="204">ἐλπίδι μαψιδίῃ πεφορημένος· ἐν κραδίῃ γὰρ </l>
<l n="205">παρθενικὴν ἐδόκησεν ἔχειν βέλος ἶσον ἐρώτων, </l>
<l n="206">κοῦφος ἀνήρ, ὅτι παῖδα σαόφρονα δίζετο θέλγειν </l>
<l n="207">κυανέοις μελέεσσι, καὶ οὐκ ἐμνήσατο μορφῆς. </l>
<l n="208">καί οἱ ἐπεγγελόωσα δόλῳ φιλοπαίγμονι κούρη </l>
<l n="209">ἀγχιφανὴς ἐρέθιζε δυσίμερον, ἀντιβίων δὲ ... </l>
<l n="210">εἶπεν ἀνυμφεύτοιο ποδήνεμα γούνατα νύμφης, </l>
<l n="211">πῶς ποτε Φοῖβον ἔφευγε, Βορηίδι σύνδρομος αὔρῃ, </l>
<l n="212">πῶς διερὸν παρὰ χεῦμα τιταινομένου ποταμοῖο </l>
<l n="213">παρθένιον πόδα πῆξε παρ' εὐρυρέεθρον Ὀρόντην, </l>
<l n="214">ὁππότε γαῖα χανοῦσα παρ' εὐύδρου στόμα λίμνης </l>
<l n="215">παῖδα διωκομένην οἰκτίρμονι δέξατο κόλπῳ. </l>
<l n="216" rend="indent(1)">τοῖον ἔπος φαμένης ἀνεπάλλετο χάρματι Μορρεύς· </l>
<l n="217">ἓν δέ ἑ μοῦνον ὄρινε, διωκομένην ὅτι Δάφνην </l>
<l n="218">καὶ θεὸς οὐκ ἐκίχησε καὶ οὐκ ἐμίηνεν Ἀπόλλων· </l>
<l n="219">καὶ βραδὺν ἔννεπε Φοῖβον· ἀεὶ δ' ὑπεμέμφετο γαίῃ, </l>
<l n="220">παρθένον ὅττι κάλυψεν ἀπειρήτην ὑμεναίων· <pb/> </l>
<l n="221">δείδιε γὰρ τρομέων γλυκερῷ πυρί, μή τι καὶ αὐτὴ </l>
<l n="222">εἴη Χαλκομέδη φιλοπάρθενος, οἷά τε Δάφνη, </l>
<l n="223">μή μιν ἰδὼν φεύγουσαν ἐτώσιον εἰς δρόμον ἔλθῃ, </l>
<l n="224">μοχθίζων ἀτέλεστον ἐς ἵμερον, ὥς περ Ἀπόλλων. </l>
<l n="225" rend="indent(1)">ἀλλ' ὅτε νὺξ ἀνέτελλε, κατευνήτειρα κυδοιμοῦ, </l>
<l n="226">Χαλκομέδη μὲν ἵκανεν ἐρημάδος εἰς ῥάχιν ὕλης, </l>
<l n="227">ἴχνια μαστεύουσα νοοπλανέος Διονύσου· </l>
<l n="228">οὐ τότε ῥόπτρα φέρουσα καὶ εὔια κύμβαλα Ῥείης </l>
<l n="229">ὄργια μυστιπόλευεν ἀκοιμήτοιο Λυαίου, </l>
<l n="230">ἀλλὰ κατηφιόωσα καὶ οὐ ψαύουσα χορείης </l>
<l n="231">εἶχεν ἀσιγήτοισιν ἀήθεα χείλεσι σιγήν, </l>
<l n="232">νοῦσον ἀλεξητῆρος ἐπισταμένη Διονύσου. </l>
<l n="233" rend="indent(1)">ὀκναλέοις δὲ πόδεσσι μόγις βραδὺς ἤιε Μορρεύς, </l>
<l n="234">ἐντροπαλιζομένῳ δεδοκημένος ὄμματι νύμφην, </l>
<l n="235">μεμφόμενος Φαέθοντα ταχύδρομον· ἑσπόμενον δὲ </l>
<l n="236">Χαλκομέδῃ νόον εἶχεν ὁμόστολον· ἀσχαλόων δὲ </l>
<l n="237">Κυπριδίοις ὀάροισιν ἀνήρυγε θῆλυν ἰωήν, </l>
<l n="238">αἰθύσσων νυχίων ὑποκάρδιον ἰὸν ἐρώτων· </l>
<l n="239" rend="indent(1)">„ἔρρε, βέλος καὶ τόξον ἀρήιον· ἱμερόεν γὰρ </l>
<l n="240">φέρτερον ἄλλο βέλος με βιάζεται· ἔρρε, φαρέτρη· </l>
<l n="241">κεστὸς ἱμὰς νίκησεν ἐμῆς τελαμῶνα βοείης. </l>
<l n="242">οὐκέτι Βασσαρίδεσσι μαχήμονα χεῖρα κορύσσω· </l>
<l n="243">ἀλλὰ θεὸν πατρῷον, ὕδωρ καὶ γαῖαν, ἐάσσας </l>
<l n="244">βωμὸν ἀναστήσω καὶ Κύπριδι καὶ Διονύσῳ, </l>
<l n="245">ῥίψας χάλκεον ἔγχος Ἐνυαλίου καὶ Ἀθήνης. <pb/> </l>
<l n="246">οὐκέτι πυρσὸν ἔχων θωρήσσομαι· ἀδρανέος γὰρ </l>
<l n="247">δαλὸν Ἐνυαλίοιο κατέσβεσε πυρσὸς Ἐρώτων· </l>
<l n="248">ἄλλῳ θερμοτέρῳ πυρὶ βάλλομαι. αἴθε καὶ αὐτός, </l>
<l n="249">αἴθε γυναιμανέων Σάτυρος πέλον, ὄφρα χορεύσω </l>
<l n="250">μεσσόθι Βασσαρίδων, παλάμῃ δ' ἵνα πῆχυν ἐρείσας </l>
<l n="251">σφίγξω δεσμὸν ἔρωτος ἐπ' αὐχένι Χαλκομεδείης. ... </l>
<l n="252">εἰς Φρυγίην Διόνυσος ὀπάονα † Δηριαδῆα </l>
<l n="253">δουλοσύνης ἐρύσειεν ὑπὸ ζυγόν, ἀντὶ δὲ πάτρης </l>
<l n="254">Μαιονίη πολύολβος ἑὸν ναέτην με δεχέσθω· </l>
<l n="255">Τμῶλον ἔχειν ἐθέλω μετὰ Καύκασον· ἀρχέγονον δὲ </l>
<l n="256">Ἰνδὸν ἀπορρίψας ἐμὸν οὔνομα Λυδὸς ἀκούσω, </l>
<l n="257">αὐχένα δοῦλον Ἔρωτος ὑποκλίνων Διονύσῳ· </l>
<l n="258">Πακτωλὸς φερέτω με· τί μοι πατρῷος Ὑδάσπης; </l>
<l n="259">Χαλκομέδης δ' ἐχέτω με δόμος γλυκύς· ἐν πολέμοις γὰρ </l>
<l n="260">Κύπρις ὁμοῦ καὶ Βάκχος ὑπ' ἀμφοτέροισι βελέμνοις </l>
<l n="261">γαμβροῖς Δηριαδῆος ἐπέχραον, ὄφρα τις εἴπῃ· </l>
<l n="262">’Μορρέα κεστὸς ἔπεφνε, καὶ ἔκτανε θύρσος Ὀρόντην’.“ </l>
<l n="263" rend="indent(1)">τοῖα μὲν ἠύτησε· πολυφλοίσβῳ δὲ μερίμνῃ </l>
<l n="264">τήκετο Χαλκομέδης μεμνημένος· ἐν γὰρ ὀμίχλῃ </l>
<l n="265">θερμότεροι γεγάασιν ἀεὶ σπινθῆρες ἐρώτων. </l>
<l n="266">ἤδη γὰρ σκιόεντι θορὼν αὐτόχθονι παλμῷ </l>
<l n="267">ἄψοφος ἀννεφέλοιο μελαίνετο κῶνος ὀμίχλης, <pb/> </l>
<l n="268">καὶ τρομερῇ ξύμπαντα μιῇ ξύνωσε σιωπῇ· </l>
<l n="269">οὐδέ τις ἴχνος ἔπειγε δι' ἄστεος Ἰνδὸς ὁδίτης, </l>
<l n="270">οὐδὲ γυνὴ χερνῆτις ἐθήμονος ἥπτετο τέχνης, </l>
<l n="271">οὐδέ οἱ ἐν παλάμῃσι φιληλακάτῳ παρὰ λύχνῳ </l>
<l n="272">κύκλον ἐς αὐτοέλικτον ἰὼν ἄτρακτος ἀλήτης </l>
<l n="273">ἄστατος ὀρχηστῆρι τιταίνετο νήματος ὁλκῷ, </l>
<l n="274">ἀλλὰ καρηβαρέουσα φιλαγρύπνῳ παρὰ λύχνῳ </l>
<l n="275">εὗδε γυνὴ ταλαεργός· ὄφις δέ τις ἥσυχος ἕρπων </l>
<l n="276">κεῖτο πεσών, κεφαλῇ † δὲ λύων παλινάγρετον οὐρὴν </l>
<l n="277">γαστέρος ὑπναλέης ἀνεσείρασεν ὁλκὸν ἀκάνθης· </l>
<l n="278">καί τις ἀερσιπόδης ἐλέφας παρὰ γείτονι λόχμῃ </l>
<l n="279">ὄρθιον ὕπνον ἴαυεν, ὑπὸ δρυὶ νῶτον ἐρείσας. </l>
<l n="280" rend="indent(1)">καὶ τότε μοῦνος ἄυπνος ἀπόσσυτος ἄψοφος ἕρπων </l>
<l n="281">ποσσὶ παλιννόστοισιν ἕλιξ ἐστρεύγετο Μορρεύς, </l>
<l n="282">μούνην Χειροβίην θαλάμοις εὕδουσαν ἐάσσας· </l>
<l n="283">καί τινος ἀρχαίοιο σοφοῦ πάρα μῦθον ἀκούσας </l>
<l n="284">ἀνδράσι πὰρ Κιλίκεσσιν ἔχων μόθον ἐγγύθι Ταύρου </l>
<l n="285">ἔνθεον ἀστραίων δεδαημένος οἶστρον ἐρώτων, </l>
<l n="286">ἠέρι πεπταμένην μετανεύμενος αἴθριον αὐλὴν </l>
<l n="287">νυμφίον Εὐρώπης ἐπεδέρκετο, Ταῦρον Ὀλύμπου· </l>
<l n="288">ἀξονίῳ δὲ τένοντι πολυπλανὲς ὄμμα τιταίνων </l>
<l n="289">Καλλιστὼ σκοπίαζε καὶ ἄστατον ὁλκὸν Ἁμάξης, <pb/> </l>
<l n="290">γινώσκων, ὅτι θῆλυς ἐδέξατο θῆλυν ἀκοίτην </l>
<l n="291">μιμηλῆς μεθέποντα νόθον δέμας Ἰοχεαίρης </l>
<l n="292">ἀγνώστοις μελέεσσιν· ὑπερτέλλοντα δὲ Ταύρου </l>
<l n="293">Μυρτίλον ἐσκοπίαζε, πυρίπνοον Ἡνιοχῆα, </l>
<l n="294">ὅττι γάμῳ χραίσμησε, καὶ εἰς δρόμον Ἱπποδαμείης </l>
<l n="295">ἀντίτυπον ποίησε τύπον τροχοειδέι κηρῷ, </l>
<l n="296">ἄχρι Πέλοψ γάμον εὗρε· καὶ ἀγχόθι Κασσιεπείης </l>
<l n="297">Αἰετὸν Αἰγίνης τανυσίπτερον εἶδεν ἀκοίτην· </l>
<l n="298">καὶ δόλον ἤθελε τοῖον ἐπίκλοπον, ὄφρα καὶ αὐτὸς </l>
<l n="299">Χαλκομέδης λύσειεν ἀνυμφεύτοιο κορείην, </l>
<l n="300">καί τινα μῦθον ἔειπεν ἔχων ἄγρυπνον ὀπωπήν· </l>
<l n="301" rend="indent(1)">„ἔκλυον, ὡς Σατύρῳ πανομοίιος ὑψιμέδων Ζεὺς </l>
<l n="302">Ἀντιόπην δολόεντι τύπῳ νυμφεύσατο κούρην </l>
<l n="303">μιμηλῇ φιλότητι φιλοσκάρθμων ὑμεναίων· </l>
<l n="304">τοῖον ἔχειν ἐθέλω καὶ ἐγὼ δέμας, ὄφρα χορεύσω </l>
<l n="305">εἰς στρατὸν εὐκεράων Σατύρων ἄγνωστος ἱκάνων, </l>
<l n="306">Χαλκομέδης ἵνα λέκτρα φιλακρήτοιο τελέσσω. </l>
<l n="307">οἶδα, πόθεν, Κυθέρεια, χολώεαι υἱάσιν Ἰνδῶν· </l>
<l n="308">γείτονας Ἠελίοιο τεοὶ κλονέουσιν ὀιστοί· </l>
<l n="309">οὔ πω μνῆστιν ὄλεσσας ἐλεγχομένων σέο δεσμῶν. </l>
<l n="310">οὐ Φαέθων με φύτευσε· τί με κλονέεις, Ἀφροδίτη; </l>
<l n="311">οὐ τέκε Πασιφάη με βοοσκόπος, οὐκ Ἀριάδνης </l>
<l n="312">γνωτὸς ἐγώ. φθέγξασθε, λίθοι, πετρώδεα φωνήν. </l>
<l n="313">Χαλκομέδην ποθέω, καὶ ἀναίνεται. ἔρρε, φαρέτρη, <pb/> </l>
<l n="314">ἔρρετε, φοίνια τόξα καὶ ἠνεμόεντες ὀιστοί· </l>
<l n="315">Ἄρης οὔ με σάωσε κορυσσομένης Ἀφροδίτης· </l>
<l n="316">βαιὸς Ἔρως με δάμασσε, τὸν οὐ κτάνε Βάκχος ἀγήνωρ.“ </l>
<l n="317" rend="indent(1)">τοῖα μάτην κατὰ νύκτα δυσίμερος ἔννεπε Μορρεύς. </l>
<l n="318">οὐδὲ νοοπλανέος πτερὸν εὔνασεν ἡδέος Ὕπνου </l>
<l n="319">Χαλκομέδην φυγόδεμνον, ἐπεὶ πόθον εἶχεν ὀλέθρου, </l>
<l n="320">Μορρέα δειμαίνουσα μεμηνότα, μή μιν ἐρύσσας </l>
<l n="321">θερμὸς ἀνὴρ ζεύξειεν ἀναγκαίοις ὑμεναίοις </l>
<l n="322">Βάκχου μὴ παρεόντος· Ἐρυθραίῃ δὲ θαλάσσῃ </l>
<l n="323">ἔννυχον ἴχνος ἔκαμψε καὶ ἴαχε κύματι κωφῷ· </l>
<l n="324" rend="indent(1)">„Μηλίς, ἐπολβίζω σε· σὺ γάρ ποτε, νῆις ἐρώτων, </l>
<l n="325">αὐτομάτῃ στροφάλιγγι δέμας ῥίψασα θαλάσσῃ </l>
<l n="326">λέκτρα γυναιμανέοντος ἀλεύαο Δαμναμενῆος· </l>
<l n="327">σὸν μόρον ὀλβίζω φιλοπάρθενον· οἰστρομανῆ γὰρ </l>
<l n="328">νυμφίον εἰς σὲ κόρυσσεν ἁλὸς θυγάτηρ Ἀφροδίτη, </l>
<l n="329">καί σε θάλασσα φύλαξε, καὶ εἰ Παφίης πέλε μήτηρ, </l>
<l n="330">καὶ θάνες ἐν ῥοθίοις ἔτι παρθένος. ἀλλὰ καὶ αὐτὴν </l>
<l n="331">Χαλκομέδην ἐθέλουσαν ὕδωρ κρύψειε θαλάσσης </l>
<l n="332">Μορρέος ἱμείροντος ἀπειρήτην ὑμεναίων, </l>
<l n="333">ὄφρα νέη Βριτόμαρτις ἐγὼ φυγόδεμνος ἀκούσω, </l>
<l n="334">ἥν ποτε πόντος ἔδεκτο καὶ ἔμπαλιν ὤπασε γαίῃ, </l>
<l n="335">Κυπριδίων Μίνωος ἀφειδήσασαν ἐρώτων. </l>
<l n="336">οὔ με διεπτοίησεν ἐρωμανέων Ἐνοσίχθων, <pb/> </l>
<l n="337">οἷά περ Ἀστερίην φιλοπάρθενον, ἣν ἐνὶ πόντῳ </l>
<l n="338">πλαζομένην ἐδίωκε παλίνδρομον, εἰσόκεν αὐτὴν </l>
<l n="339">ἄστατον ἱππεύουσαν ἀμοιβάδι σύνδρομον αὔρῃ </l>
<l n="340">κύμασιν ἀστυφέλικτον ἐνερρίζωσεν Ἀπόλλων. </l>
<l n="341">δέξο με, δέξο, θάλασσα, φιλοξείνῳ σέο κόλπῳ· </l>
<l n="342">δέχνυσο Χαλκομέδην μετὰ Μηλίδα· δέξο καὶ αὐτὴν </l>
<l n="343">ὁπλοτέρην Βριτόμαρτιν ἀναινομένην ὑμεναίους, </l>
<l n="344">ὄφρα φύγω Μορρῆα καὶ ὑμετέρην Ἀφροδίτην· </l>
<l n="345">Χαλκομέδην ἐλέαιρε, βοηθόε παρθενικάων.“ </l>
<l n="346" rend="indent(1)">ὣς φαμένη δεδόνητο νόον παρὰ γείτονι πόντῳ· </l>
<l n="347">καί νύ κεν αὐτοκύλιστος ἐδύσατο κῦμα θαλάσσης, </l>
<l n="348">ἀλλὰ Θέτις χραίσμησε χαριζομένη Διονύσῳ, </l>
<l n="349">καὶ δέμας ἀλλάξασα παρίστατο Χαλκομεδείῃ </l>
<l n="350">Βάκχης τ' εἶδος ἔχουσα παρήγορον ἴαχε φωνήν· </l>
<l n="351" rend="indent(1)">„τέτλαθι, Χαλκομέδη, μὴ δείδιθι Μορρέος εὐνήν· </l>
<l n="352">αἴσιον ὄρνιν ἔχεις με τεῆς ἀλύτοιο κορείης, </l>
<l n="353">μαρτυρίην μεθέπουσαν ἀνυμφεύτων σέο λέκτρων. </l>
<l n="354">εἰμὶ Θέτις φυγόδεμνος ὁμοίιος, εἰμὶ καὶ αὐτή, </l>
<l n="355">οἷά τε Χαλκομέδη, φιλοπάρθενος· οὐρανόθεν δὲ </l>
<l n="356">Ζεύς με πατὴρ ἐδίωκε καὶ ἤθελεν εἰς γάμον ἕλκειν, </l>
<l n="357">εἰ μή μιν ποθέοντα γέρων ἀνέκοπτε Προμηθεὺς </l>
<l n="358">θεσπίζων Κρονίωνος ἀρείονα παῖδα φυτεῦσαι, </l>
<l n="359">μὴ Θέτιδός ποτε κοῦρος ἐπιβρίσειε τοκῆι </l>
<l n="360">καὶ Κρονίδην ἐλάσειεν, ἅτε Κρόνον ὑψιμέδων Ζεύς. </l>
<l n="361">γίνεό μοι δολόεσσα φερέσβιος· αὐτοφόνος γὰρ <pb/> </l>
<l n="362">αἴ κε θάνῃς ἀδίδακτος ἀνυμφεύτων ὑμεναίων, </l>
<l n="363">Βασσαρίδων στίχα πᾶσαν ἀνάρσιος Ἰνδὸς ὀλέσσει· </l>
<l n="364">ἀλλά μιν ἠπερόπευε, καὶ ἐκ θανάτοιο σαώσεις </l>
<l n="365">σὴν στρατιὴν φύξηλιν ἱμασσομένου Διονύσου, </l>
<l n="366">ψευδομένη Παφίης κενεὸν πόθον· εἰ δέ σε Μορρεὺς </l>
<l n="367">εἰς εὐνὴν ἐρύσειεν ἀναινομένην ὑμεναίους, </l>
<l n="368">οὐ χατέεις ἐπὶ Κύπριν ἀρηγόνος· ὑμετέρης γὰρ </l>
<l n="369">φρουρὸν ἔχεις ἀπέλεθρον ὄφιν χραισμήτορα μίτρης· </l>
<l n="370">ὑμέτερον δὲ δράκοντα λαβὼν μετὰ φύλοπιν Ἰνδῶν </l>
<l n="371">στηρίξει Διόνυσος ἐν ἀστεροφεγγέι κύκλῳ, </l>
<l n="372">ἄγγελον οὐ λήγοντα τεῆς ἀλύτοιο κορείης, </l>
<l n="373">ἐγγὺς ἑοῦ Στεφάνοιο φεραυγέος, εὖτε τελέσσῃ </l>
<l n="374">ἀστερόεν μέγα σῆμα Κυδωναίης Ἀριάδνης· </l>
<l n="375">Ἀρκτῴῳ δὲ Δράκοντι δράκων τεὸς ἰσοφαρίζων </l>
<l n="376">ἀστράψει μερόπεσσι, συναστράπτων Ὀφιούχῳ. </l>
<l n="377">ὕστερον αἰνήσεις ἁλίην Θέτιν, εὖτε νοήσῃς </l>
<l n="378">ἀστέρα σὸν πυρόεντα συναστράπτοντα Σελήνῃ. </l>
<l n="379">ἔσσο δὲ θαρσήεσσα γάμου χάριν· οὐ γὰρ ἀκοίτης </l>
<l n="380">ἔμπεδον ὑμετέρης ἀναλύσεται ἅμμα κορείης, </l>
<l n="381">οὐ μὰ σὲ καὶ Διόνυσον ἐμῆς ψαύσαντα τραπέζης, </l>
<l n="382">οὐ μὰ σὲ καὶ σέο θύρσα, καὶ εἰναλίην Ἀφροδίτην.“ </l>
<l n="383" rend="indent(1)">εἶπε παραιφαμένη· νεφέλῃ δ' ἐκαλύψατο κούρην, </l>
<l n="384">μή μιν ἐσαθρήσωσι φυλάκτορες ἢ σκοπὸς ἀνήρ, <pb/> </l>
<l n="385">φώριον ἴχνος ἔχων δολίῳ ποδὶ νυκτὸς ὁδίτης, </l>
<l n="386">ἠὲ γυναιμανέων θρασὺς αἰπόλος, ἑσπερίην δὲ </l>
<l n="387">παρθενικὴν ἐρύσειεν ἐς εἰνοδίους ὑμεναίους. <pb/> </l>
</div>
<div type="Book" n="34">
<l n="t1"><label type="head">ΔΙΟΝΥΣΙΑΚΩΝ ΤΡΙΑΚΟΣΤΟΝ ΤΕΤΑΡΤΟΝ.</label> </l>
<l n="1" rend="indent(1)">Κούρη δ' οὐρεσίφοιτος ἑῷ ταχυδινέι ταρσῷ </l>
<l n="2">ἄψοφον ἴχνος ἔχουσα διέστιχεν ἐς ῥάχιν ὕλης· </l>
<l n="3">οὐδὲ Θέτις δήθυνεν ἐπ' ᾐόνος, ἀλλὰ καὶ αὐτὴ </l>
<l n="4">πατρῴην βρυόεσσαν ἐδύσατο Νηρέος αὐλήν. </l>
<l n="5" rend="indent(1)">ἤδη δ' ἀννεφέλοιο δι' ἠέρος ὄμμα τιταίνων </l>
<l n="6">ἄντυγας ἀστραίας ὁρόων ἐκορέσσατο Μορρεύς· </l>
<l n="7">καί τινα μῦθον ἔειπε μεληδόσι θυμὸν ἱμάσσων· </l>
<l n="8" rend="indent(1)">„πλάζεται ἀλλοπρόσαλλος ἐμὸς νόος· οὐ μία βουλή, </l>
<l n="9">εἷς νόος οὐ μεθέπει με· πολυσπερέες δὲ μενοιναὶ </l>
<l n="10">ἀμφ' ἐμὲ κυκλώσαντο, καὶ οὐ μίαν οἶδα τελέσσαι· </l>
<l n="11">κτείνω Χαλκομέδειαν ἐπήρατον; ἀλλὰ τί ῥέξω, </l>
<l n="12">μή με πόθῳ μετὰ πότμον ἀποκτείνειε καὶ αὐτή; </l>
<l n="13">ἀλλὰ λίπω ζώουσαν ἀνούτατον, ἀμφαδίην δὲ </l>
<l n="14">παρθένον εἰς ὑμέναιον ἐφέλκομαι; ἀλλ' ἐνὶ θυμῷ </l>
<l n="15">Δηριάδην τρομέω καὶ Χειροβίην ἐλεαίρω. </l>
<l n="16">οὐ μὲν ἐγὼ κτείνω ποτὲ παρθένον· ἢν δὲ δαμάσσω, </l>
<l n="17">πῶς δύναμαι ζώειν, ὅτε παρθένον οὐκέτι λεύσσω; </l>
<l n="18">κάμνω, Χαλκομέδης ὅτε λείπομαι εἰς μίαν ὥρην.“ </l>
<l n="19" rend="indent(1)">τοῖα μάτην ἐνέπων πολυμήχανος ἤιε Μορρεύς, </l>
<l n="20">παφλάζων ὀδύνῃσι ποθοβλήτοιο μερίμνης. <pb/> </l>
<l n="21" rend="indent(1)">τὸν δὲ παλινδίνητον ἀλώμενον † ὑψόθεν εὐνῆς </l>
<l n="22">μουνάδος ἀμνήστοιο λελοιπότα δέμνια νύμφης, </l>
<l n="23">ἔδρακεν ἐγρήσσων θρασὺς Ὕσσακος· ὡς δολόεις δὲ </l>
<l n="24">κρυπτὸν ἀτεκμάρτων ἐφράσσατο κέντρον ἐρώτων, </l>
<l n="25">πιστότατος θεράπων· δολίῳ δέ μιν εἴρετο μύθῳ, </l>
<l n="26">τοῖον ἔπος προχέων ἀπατήλιον ἀνθερεῶνος· </l>
<l n="27" rend="indent(1)">„τίπτε λιπὼν σέο λέκτρα καὶ ὑπναλέην σέο νύμφην </l>
<l n="28">πλάζεαι ἔνθα καὶ ἔνθα κατὰ κνέφας, ἄτρομε Μορρεῦ; </l>
<l n="29">μὴ τάχα Δηριάδης σε διεπτοίησεν ἀπειλῇ; </l>
<l n="30">μή σοι Χειροβίη κοτέει ζηλήμονι θυμῷ, </l>
<l n="31">ἐλπομένη φιλέειν σε δορικτήτην τινὰ Βάκχην; </l>
<l n="32">καὶ γὰρ ὅτ' εἰσορόωσιν ἐρωμανέοντας ἀκοίτας, </l>
<l n="33">κρυπταδίην διὰ κύπριν ἀεὶ φθονέουσι γυναῖκες. </l>
<l n="34">μὴ τάχα πανδαμάτωρ θρασὺς Ἵμερος εἰς σὲ κορύσσει </l>
<l n="35">νυμφιδίους σπινθῆρας ἀκοιμήτοιο φαρέτρης; </l>
<l n="36">μή τινα Βασσαρίδων ποθέεις μίαν; ὡς μὲν ἀκούω, </l>
<l n="37">τρεῖς Χάριτες γεγάασι, χορίτιδες Ὀρχομενοῖο, </l>
<l n="38">ἀμφίπολοι Φοίβοιο, χοροπλεκέος δὲ Λυαίου </l>
<l n="39">εἰσὶ τριηκοσίων Χαρίτων στίχες, ὧν μία μούνη </l>
<l n="40">πασάων προφέρουσα φαείνεται, οἷα καὶ αὐτὴ </l>
<l n="41">φαιδροτέραις ἀκτῖσι κατακρύπτει σέλας ἄστρων </l>
<l n="42">μαρμαρυγὴν εὔκυκλον ἀκοντίζουσα Σελήνη. </l>
<l n="43">καὶ διδύμοις βελέεσσι κορύσσεται εἰν ἑνὶ θεσμῷ, </l>
<l n="44">κάλλεϊ τοξεύουσα καὶ αἰχμάζουσα σιδήρῳ· <pb/> </l>
<l n="45">ἔστι δὲ Πασιθέη κορυθαιόλος, ἥν τινα Βάκχαι </l>
<l n="46">Χαλκομέδην καλέουσιν· ἐγὼ δέ μιν αὐτὸς ἐνίψω </l>
<l n="47">Ἄρτεμιν ἀργυρόπεζαν ἠὲ χρύσασπιν Ἀθήνην.“ </l>
<l n="48" rend="indent(1)">ὣς φαμένου ῥίγησε καὶ ὀφρύος ἄκρα καθέλκων </l>
<l n="49">αἰδομένοις στομάτεσσι δυσίμερος ἔννεπε Μορρεύς· </l>
<l n="50" rend="indent(1)">„ἀτρεκέως Διόνυσος ἐδύσατο κῦμα θαλάσσης </l>
<l n="51">δειμαίνων Λυκόοργον, ὑποβρυχίοιο δὲ κόλπου </l>
<l n="52">Νηρεΐδας θώρηξε, καὶ ἐξ ἁλὸς ἦλθε κομίζων </l>
<l n="53">εἰναλίην ἐς ἄρηα κασιγνήτην Ἀφροδίτην· </l>
<l n="54">ἀντὶ δὲ νυμφιδίοιο καὶ εὐόδμοιο χιτῶνος </l>
<l n="55">δῶκεν ἔχειν θώρηκα σιδήρεον, ἀντὶ δὲ κεστοῦ </l>
<l n="56">χάλκεον ἔγχος ὄπασσε· καὶ οὔνομα τὸ πρὶν ἀμείψας </l>
<l n="57">Χαλκομέδην ὀνόμηνε κορυσσομένην Ἀφροδίτην· </l>
<l n="58">ἔστι δὲ Βασσαρίδεσσι συνέμπορος· ἀμφοτέροις δὲ </l>
<l n="59">μάρναμαι ἀγνώσσων, καὶ Κύπριδι καὶ Διονύσῳ. </l>
<l n="60">καὶ τί μάτην δόρυ θοῦρον ἀείρομαι; εἶξον, ἀκωκή· </l>
<l n="61">εἰ Παφίη νίκησεν ἀκοντιστῆρα κεραυνοῦ, </l>
<l n="62">εἰ πολέμων σκηπτοῦχον ἑῷ σπινθῆρι δαμάζει, </l>
<l n="63">εἰ φλογερὸν Φαέθοντα κατέφλεγε μείζονι πυρσῷ </l>
<l n="64">καὶ κλονέει πυρόεντα, τί κεν ῥέξοιμι σιδήρῳ; <pb/> </l>
<l n="65">εἴπατέ μοί τινα μῆτιν ἀρηγόνα Κυπρογενείης· </l>
<l n="66">οὐτήσω τὸν Ἔρωτα; πόθεν πτερόεντα κιχήσω; </l>
<l n="67">ἔγχος ἀερτάζω; πυρὶ μάρναται. ἆορ ἐρύσσω; </l>
<l n="68">τόξον ἔχει, τὸ δὲ τόξον ἐμῆς φρενὸς ἁπτόμενον πῦρ. </l>
<l n="69">πολλάκις οὐτήθην κατὰ φύλοπιν· ἀλλὰ καμόντα </l>
<l n="70">ἰητήρ με σάωσεν ἑῇ ζωαρκέι τέχνῃ, </l>
<l n="71">ὠτειλῇ μελέων ὀδυνήφατον ἄνθος ἑλίξας. </l>
<l n="72">Ὕσσακε, μὴ κρύψῃς· τίνα φάρμακα ποικίλα πάσσων </l>
<l n="73">ἔνδον ἐμῆς κραδίης ἰήσομαι ἕλκος ἐρώτων; </l>
<l n="74">εἰμὶ μὲν ἀντιβίοισιν ἀεὶ θρασύς· ἀλλ' ὅτε λεύσσω </l>
<l n="75">Χαλκομέδην παρεοῦσαν, ἐμὴ θηλύνεται αἰχμή. </l>
<l n="76">οὐ τρομέω Διόνυσον· ὑποπτήσσω δὲ γυναῖκα, </l>
<l n="77">ὅττι σέλας πέμπουσα ποθοβλήτοιο προσώπου </l>
<l n="78">μορφῇ ὀιστεύει με, καὶ οὐκέτι τόξα τιταίνω. </l>
<l n="79">ὣς ἄρα Νηρεΐδων μίαν ἔδρακον· εἰ θέμις εἰπεῖν, </l>
<l n="80">ἢ Θέτις ἢ Γαλάτεια συναιχμάζει Διονύσῳ.“ </l>
<l n="81" rend="indent(1)">εἶπε, καὶ ἀκροτάτοισι μόγις βραδὺς ἴχνεσι βαίνων, </l>
<l n="82">μὴ νυχίην εὕδουσαν ἑὴν παράκοιτιν ἐγείρῃ, </l>
<l n="83">εἰς θάλαμον πάλιν ἦλθε· μελαγκόλποιο δὲ νύμφης </l>
<l n="84">τηλόθεν ἔτραπεν ὄμμα, καὶ ἤθελεν, ὄφρα φανεῖσα </l>
<l n="85">Χαλκομέδη λάμψειε καὶ ἠριγένεια φανείη. <pb/> </l>
<l n="86">ἀσχαλόων δ' ὑπ' ἔρωτι κατηφέι κάππεσεν εὐνῇ· </l>
<l n="87">καὶ θεράπων ἄγρυπνος ἔχων πόθον ἡδέος ὕπνου </l>
<l n="88">Ὕσσακος αὖτις ἴαυεν ἑῆς ἐφύπερθε βοείης. </l>
<l n="89" rend="indent(1)">Μορρέα δ' ὑπνώοντα παρήπαφεν ὄψις ὀνείρου, </l>
<l n="90">κλεψινόων ἐλέφαντος ἀναΐξασα πυλάων, </l>
<l n="91">καί τινα μῦθον ἔειπεν ἐπήρατον ἠπεροπῆα· </l>
<l n="92" rend="indent(1)">„δέχνυσο Χαλκομέδην πειθήμονα, νυμφίε Μορρεῦ· </l>
<l n="93">δέξο καὶ ἐν λεχέεσσι μετὰ πτολέμους σέο νύμφην· </l>
<l n="94">ἠματίην ὁρόων με τεὴν ηὔφραινες ὀπωπήν, </l>
<l n="95">καὶ νυχίῃ παρίαυε φιλήνορι Χαλκομεδείῃ. </l>
<l n="96">ἔστι καὶ ὑπναλέοιο γάμου χάρις, ἔστι καὶ αὐτῶν </l>
<l n="97">ἱμερόεις γλυκὺς οἶστρος ὀνειρείων ὑμεναίων. </l>
<l n="98">ἤθελον ἀγκὰς ἔχειν σε, καὶ ἐγγύθι φαίνεται Ἠώς.“ </l>
<l n="99" rend="indent(1)">ὣς φαμένη πεπότητο· καὶ ἐξ ὕπνου θόρε Μορρεύς, </l>
<l n="100">ἀρχομένης δ' ἐνόησεν ἀμερσιγάμου φάος Ἠοῦς· </l>
<l n="101">Χαλκομέδην δ' ἐδόκησεν ἔχειν πόθον· αἶψα δὲ σιγῇ </l>
<l n="102">ἔννεπε Κυπριδίην ἀπατήλιον ἐλπίδα βόσκων· </l>
<l n="103" rend="indent(1)">„τριπλόον Ἠριγένεια, φέρεις φάος, ὅττι κομίζεις </l>
<l n="104">Χαλκομέδην καὶ φέγγος ἄγεις καὶ νύκτα διώκεις. </l>
<l n="105">Μορρέος ἀγρύπνοιο παρήγορε, καὶ σὺ φαείνεις, <pb/> </l>
<l n="106">Χαλκομέδη ῥοδόεσσα, ῥοδοστεφέος πλέον Ἠοῦς· </l>
<l n="107">οὔ ποτε τοῖον ἄγουσι ῥόδον λειμωνίδες Ὧραι. </l>
<l n="108">παρθενικὴ χαρίεσσα, τεαὶ μεθέπουσι παρειαὶ </l>
<l n="109">εἰαρινὸν λειμῶνα, τὸν οὐ χρόνος οἶδε μαραίνειν· </l>
<l n="110">ἄνθεα σοὶ θαλέουσιν, ὅτε φθινοπωρίδες Ὧραι· </l>
<l n="111">σὰ κρίνα καὶ κατὰ χεῖμα φαείνεται· ἀμφιέπει δὲ </l>
<l n="112">σὸν δέμας οὐ λήγουσαν ἐρευθομένην ἀνεμώνην, </l>
<l n="113">ἣν Χάριτες κομέουσι καὶ οὐκ ὀλέκουσιν ἀῆται. </l>
<l n="114">οὔνομα σὸν κόσμησας ἀριστεύουσα σιδήρῳ· </l>
<l n="115">ἅρμενον ἠνορέῃ τεὸν οὔνομα· Χαλκομέδην δὲ </l>
<l n="116">οὔ σε μάτην καλέουσι· σὲ γὰρ τέκε χάλκεος Ἄρης </l>
<l n="117">Κύπριδος ἐν λεχέεσσιν Ἐρωτοτόκοιο χορεύων. </l>
<l n="118">Χαλκομέδην μὲν ἅπαντες, ἐγὼ δέ σε μοῦνος ἐνίψω </l>
<l n="119">Χρυσομέδην, ὅτι κάλλος ἔχεις χρυσῆς Ἀφροδίτης· </l>
<l n="120">πείθομαι, ὡς Σπάρτηθεν ἔχεις γένος· ὡς δοκέω γάρ, </l>
<l n="121">Χαλκομέδην ἐλόχευσε σιδηροχίτων Ἀφροδίτη.“ </l>
<l n="122" rend="indent(1)">τοῖον ἔπος κατέλεξε φιλαγρύπνων ἐπὶ λέκτρων. </l>
<l n="123">ἀλλ' ὅτε φοινίσσοντι σέλας πέμπουσα προσώπῳ </l>
<l n="124">ὑσμίνης προκέλευθος ἑκηβόλος ἄνθορεν Ἠώς, </l>
<l n="125">Ἰνδῴην ἐκόρυσσε γονὴν λαοσσόος Ἄρης· </l>
<l n="126">καὶ τότε θωρηχθέντες ἐυτροχάλων ἐπὶ δίφρων </l>
<l n="127">ἅρματι Δηριάδαο συνήλυδες ἔρρεον Ἰνδοί. </l>
<l n="128" rend="indent(1)">Βάκχοι δ' οὐ παρεόντος ἀνικήτου Διονύσου <pb/> </l>
<l n="129">ἐς πεδίον προχέοντο κατηφέες· ἐν κραδίῃ δὲ </l>
<l n="130">οὐκέτι θαρσήεντες ἐπεστρατόωντο κυδοιμῷ, </l>
<l n="131">ἀλλὰ φόβῳ δονέοντο· καὶ οὐ ῥηξήνορι λύσσῃ </l>
<l n="132">εἰσέτι χαλκοχίτωνες ἐβακχεύοντο γυναῖκες· </l>
<l n="133">οὐδὲ βαρυφθόγγοιο μεμυκότος ἀνθερεῶνος </l>
<l n="134">ἀφρὸν ἀνηκόντιζον, ἐν ἀφλοίσβῳ δὲ σιωπῇ </l>
<l n="135">μίμνεν ἀδεψήτοιο περίκροτα νῶτα βοείης· </l>
<l n="136">οὐ δαΐδες σελάγιζον ἐνυαλίης φλόγα πεύκης, </l>
<l n="137">καπνὸν ἐρευγομένης θανατηφόρον· ἀλλ' ὑπὸ κέντρῳ </l>
<l n="138">δαιμονίης μάστιγος ἐθηλύνοντο μαχηταί. </l>
<l n="139">οὐ Σάτυροι κελάδησαν, ἐθήμονος οὐ θρόος αὐλοῦ </l>
<l n="140">ἔβρεμεν ἐγρεκύδοιμος· ἀβακχεύτῳ δὲ κυδοιμῷ </l>
<l n="141">Σιληνοὶ πολέμιζον ἐχέφρονες, οὐδὲ προσώπῳ </l>
<l n="142">μίλτον ἐπιχρίσαντες ὁμόχροον αἴθοπι λύθρῳ </l>
<l n="143">ξανθὸν ἐφοινίξαντο τύπον ψευδήμονι μορφῇ </l>
<l n="144">εἰς φόβον, οὐδὲ μέτωπα πεφυρμένα λευκάδι γύψῳ, </l>
<l n="145">ὡς πάρος, εὐρύνοντο· καὶ οὐ στομάτεσσι πιόντες </l>
<l n="146">θερμὸν ἐρημονόμοιο νεόσσυτον αἷμα λεαίνης </l>
<l n="147">Πᾶνες ἀελλήεντες ἐβακχεύοντο κυδοιμῷ, </l>
<l n="148">ἀλλὰ φόβῳ γεγάασιν ἐνηέες· ὀκναλέοι δὲ <pb/> </l>
<l n="149">φειδομέναις ἤρασσον ἀδουπήτοις χθόνα χηλαῖς, </l>
<l n="150">φρικτὸν ἀναστείλαντες ὀρίδρομον ἅλμα χορείης. </l>
<l n="151" rend="indent(1)">Δηριάδης δ' ὑπέροπλος ἐπέχραεν ἄρσενι χάρμῃ, </l>
<l n="152">σείων ὡς τρυφάλειαν ἑῆς γλωχῖνα κεραίης· </l>
<l n="153">θηλυτέρῃ δὲ φάλαγγι θορὼν βακχεύετο Μορρεύς· </l>
<l n="154">οὐ γὰρ Χαλκομέδεια συνέμπορος ἵστατο Βάκχαις, </l>
<l n="155">ὄφρα μιν αἰδέσσοιτο, κατεσσυμένην δὲ γυναικῶν </l>
<l n="156">αἵματι πορφύρουσαν ἀναστείλειεν ἀκωκήν, </l>
<l n="157">ἀλλὰ τότε προμάχοισιν ὁμήλυδος ἥπτετο χάρμης </l>
<l n="158">παρθένος ἱμερόεσσα νέη κλυτότοξος Ἀμαζών, </l>
<l n="159">φάρεα λεπτὰ φέρουσα καὶ ἀστράπτοντα χιτῶνα </l>
<l n="160">ἐν πεδίῳ· τὸ γὰρ εἶπε σοφὴ Θέτις, ὄφρα σαώσῃ </l>
<l n="161">λαὸν ὅλον μογέοντα τινασσομένου Διονύσου. </l>
<l n="162" rend="indent(1)">ἔνθα διατμήξας Χαρίτων ἴνδαλμα προσώπου </l>
<l n="163">Βασσαρίδας ζώγρησεν ἀνάλκιδας ἕνδεκα Μορρεύς, </l>
<l n="164">ἃς μετὰ Χαλκομέδην ἐκρίνατο· Μαιναλίδων δὲ </l>
<l n="165">χεῖρας ὀπισθοτόνους ἀλύτῳ σφηκώσατο δεσμῷ, </l>
<l n="166">καὶ στίχα λυσιέθειραν ἐπὶ ζυγὰ δούλια σύρων <pb/> </l>
<l n="167">ληίδας ἀμφιπόλους ἑκυρῷ πόρε Δηριαδῆι, </l>
<l n="168">ἕδνον ἑῆς ἀλόχοιο τὸ δεύτερον, ἧς χάριν εὐνῆς </l>
<l n="169">νυμφοκόμον μόθον εἶχεν ἀερσιλόφῳ παρὰ Ταύρῳ, </l>
<l n="170">ὁππότε Δηριάδαο νέην βασιληίδα κούρην, </l>
<l n="171">ἥλικα Χειροβίην, ζυγίῳ σφηκώσατο δεσμῷ· </l>
<l n="172">οὐ γὰρ δῶρον ἔδεκτο γαμήλιον ὄρχαμος Ἰνδῶν </l>
<l n="173">παιδὸς ἑῆς, οὐ χρυσὸν ἀπείριτον, οὐ λίθον ἅλμης </l>
<l n="174">μαρμαρέην, ἀγέλας δὲ βοῶν καὶ πώεα μήλων </l>
<l n="175">Δηριάδης ἀπέειπε, καὶ ἐγρεμόθοισι μαχηταῖς </l>
<l n="176">θυγατέρων ἔζευξεν ἀδωροδόκους ὑμεναίους, </l>
<l n="177">γαμβρὸν ἔχων Μορρῆα καὶ ἐννεάπηχυν Ὀρόντην· </l>
<l n="178">καὶ διδύμοις προμάχοισιν ἑὴν νύμφευσε γενέθλην, </l>
<l n="179">Μορρέι Χειροβίην καὶ Πρωτονόειαν Ὀρόντῃ. </l>
<l n="180">οὐ γὰρ ἐπιχθονίοισιν ὁμοίιος ἔπλετο Μορρεύς, </l>
<l n="181">ἀλλὰ Γιγαντείων μελέων ὑψαύχενι μορφῇ </l>
<l n="182">Ἰνδῶν Γηγενέων μιμήσατο πάτριον ἀλκήν, </l>
<l n="183">ἠλιβάτου Τυφῶνος ἔχων αὐτόχθονα φύτλην, </l>
<l n="184">εὖτε πυριτρεφέων Ἀρίμων παρὰ γείτονι πέτρῃ </l>
<l n="185">σύγγονον ἠνορέην ἐπεδείκνυε μάρτυρι Κύδνῳ, </l>
<l n="186">ἕδνα φέρων θαλάμων Κιλίκων ἱδρῶτας ἀέθλων, </l>
<l n="187">νυμφίος ἀκτήμων, ἀρετῇ δ' ἐκτήσατο νύμφην, </l>
<l n="188">ὁππότε Μορρηνοῖο γάμων μνηστῆρι σιδήρῳ <pb/> </l>
<l n="189">Ἀσσυρίη γόνυ κάμψε, καὶ εἰς ζυγὰ Δηριαδῆος </l>
<l n="190">αὐχένα πετρήεντα Κίλιξ δοχμώσατο Ταῦρος, </l>
<l n="191">καὶ θρασὺς ὤκλασε Κύδνος, ὅθεν Κιλίκων ἐνὶ γαίῃ </l>
<l n="192">Σάνδης Ἡρακλέης κικλήσκεται εἰσέτι Μορρεύς. </l>
<l n="193">καὶ τὰ μὲν ἐν προτέροισιν· ἐν ὀψιγόνῳ δὲ κυδοιμῷ </l>
<l n="194">θυιάδας ἐζώγρησεν ἀφειδέι δούρατι Μορρεύς· </l>
<l n="195">κυδιόων δ' ἀχάλινον ἀπερροίβδησεν ἰωήν· </l>
<l n="196" rend="indent(1)">„σοὶ μὲν ἐγώ, σκηπτοῦχε, τεῆς κειμήλια κούρης </l>
<l n="197">Βάκχας πρῶτον ἄγω, μετέπειτα δὲ Βάκχον ὀπάσσω.“ </l>
<l n="198" rend="indent(1)">ὣς φαμένου Μορρῆος ἀμείβετο κοίρανος Ἰνδῶν· </l>
<l n="199" rend="indent(1)">„Χειροβίην ἀνάεδνον ἔχων, κορυθαιόλε Μορρεῦ, </l>
<l n="200">ἄξιά μοι πόρες ἕδνα φερεσσακέων ὑμεναίων, </l>
<l n="201">ἄστεα δουλώσας Κιλίκων ὑψήνορι νίκῃ. </l>
<l n="202">ἄρτι πάλιν νέα δῶρα χαρίζεαι· ἢν δ' ἐθελήσῃς, </l>
<l n="203">ἄλλας Βασσαρίδας ληίζεο, Χειροβίης δὲ </l>
<l n="204">ἀμφιπόλων ἔμπλησον ὅλον δόμον· ἀμφὶ δὲ Βάκχου </l>
<l n="205">οὐ χατέω Μορρῆος, ἀλυκτοπέδαις δὲ πεδήσας </l>
<l n="206">δούλιον ἐς ζυγόδεσμον ἐγὼ Διόνυσον ἐρύσσω. </l>
<l n="207">μοῦνον ἐμοὶ πεφύλαξο δορικτήτης πόθον εὐνῆς, </l>
<l n="208">μή σε γυναιμανέεσσιν ἴδω πανομοίιον Ἰνδοῖς· </l>
<l n="209">ὄμματα μὴ σκοπίαζε καὶ ἄργυφον αὐχένα Βάκχης, </l>
<l n="210">μὴ ποθέων τελέσειας ἐμὴν ζηλήμονα κούρην. </l>
<l n="211">αὐτὰρ ἐπὴν Βρομίου στρατιὴν ξύμπασαν ὀλέσσω, </l>
<l n="212">Μαιονίην ἐπὶ γαῖαν ἐλεύσομαι, ἔνθεν ἀφύξω <pb/> </l>
<l n="213">Λυδῶν ἄσπετον ὄλβον, ὅσον Πακτωλὸς ἀέξει· </l>
<l n="214">ἵξομαι εἰς Φρυγίην εὐάμπελον, ὁππόθι Ῥείη </l>
<l n="215">παιδοκόμος Βρομίοιο, καὶ ἀγχικέλευθον ὀρύξω </l>
<l n="216">ἀργυρέης Ἀλύβης πέδον ὄλβιον, ὄφρα κομίσσω </l>
<l n="217">φαιδρὰ ῥυηφενέων χιονώδεα νῶτα μετάλλων· </l>
<l n="218">πέρσω δ', ἣν καλέουσι, καὶ ἑπταπύλου χθόνα Θήβης, </l>
<l n="219">καὶ φλέξω Σεμέλης φλογερὸν δόμον, ὁππόθι παστοὶ </l>
<l n="220">λείψανα θερμὰ φέρουσι μαραινομένων ὑμεναίων.“ </l>
<l n="221" rend="indent(1)">εἶπεν ἄναξ ἀθέμιστος, ἐνυαλίοιο δὲ γαμβροῦ </l>
<l n="222">ἀμφιπόλων στίχα πᾶσαν ἐδέξατο δῶρα κυδοιμοῦ </l>
<l n="223">Δηριάδης, Φλογίῳ δὲ καὶ Ἀγραίῳ πόρε Βάκχας </l>
<l n="224">ἑλκομένας πλοκαμῖδος· ὁμοπλέκτῳ δ' ἐνὶ δεσμῷ </l>
<l n="225">ἀρραγέες παλάμῃσιν ἐμιτρώθησαν ἱμάντες. </l>
<l n="226" rend="indent(1)">τὰς μὲν ἄγων Φλογίος βασιληίδος ἄγγελα νίκης </l>
<l n="227">σφιγγομένας πόμπευε δι' ἄστεος. ὑψιτενεῖς δὲ </l>
<l n="228">αἱ μὲν ἐυγλυφάνοιο παρὰ προπύλαια μελάθρου </l>
<l n="229">ἀγχονίῳ θλίβοντο περίπλοκον αὐχένα δεσμῷ· </l>
<l n="230">ἄλλαις θερμὸν ὄπασσε μόρον πυρόεντι ῥεέθρῳ· </l>
<l n="231">αἱ δὲ πεδοσκαφέεσσιν ἐτυμβεύοντο βερέθροις </l>
<l n="232">φρείατος ἐν γυάλοισιν, ὅπῃ βυθίων ἀπὸ κόλπων </l>
<l n="233">χερσὶν ἀμοιβαίαις βεβιημένον ἕλκεται ὕδωρ· <pb/> </l>
<l n="234">καί τις ἔσω διεροῖο βαθυνομένου κενεῶνος </l>
<l n="235">ἡμιθανὴς ἀτίνακτος ἀμοιβαίῃ φάτο φωνῇ· </l>
<l n="236" rend="indent(1)">„ἔκλυον, ὡς Ἰνδοῖσι θεὸς πέλε γαῖα καὶ ὕδωρ· </l>
<l n="237">οὐδὲ μάτην ποτὲ τοῦτο φατίζεται· ἀμφότεροι γὰρ </l>
<l n="238">εἰς ἐμὲ θωρήχθησαν ὁμόφρονες, εἰμὶ δὲ μέσση </l>
<l n="239">καὶ χθονίου θανάτοιο καὶ ὑδατόεντος ὀλέθρου, </l>
<l n="240">καὶ μόρον ἐγγὺς ἔχω διδυμόζυγον· ἰλυόεις γὰρ </l>
<l n="241">ξεῖνος δεσμὸς ἔχει με, καὶ οὐκέτι ταρσὸν ἀείρω, </l>
<l n="242">ὑγρὰ δὲ ῥιζώσασα πεπηγότα γούνατα πηλῷ </l>
<l n="243">ἵσταμαι ἀστυφέλικτος ἐγὼ Μοίρῃσιν ἑτοίμη. </l>
<l n="244">καὶ ποταμός με δίωκε, καὶ οὐ χυτὸν ἔτρεμον ὕδωρ· </l>
<l n="245">αἴθε καὶ οὗτος ἔην κελάδων ῥόος, ὄφρα καὶ αὐτοῦ </l>
<l n="246">χεῖρας ἐρετμώσασα διατμήξω μέλαν ὕδωρ.“ </l>
<l n="247" rend="indent(1)">ἔννεπεν· οἰγομένῳ δὲ κατάρρυτα χεύματα λαιμῷ </l>
<l n="248">δεχνυμένη κατὰ βαιὸν ἀτυμβεύτῳ θάνε πότμῳ. </l>
<l n="249" rend="indent(1)">αὐτὰρ ὁ Χαλκομέδης πεπεδημένος ἡδέι κέντρῳ </l>
<l n="250">Μαιναλίδων ἀσίδηρον ὅλον στρατὸν ἤλασε Μορρεὺς </l>
<l n="251">εἰς πόλιν ὀφρυόεσσαν, ὀπίστερος ἔγχεϊ νύσσων. </l>
<l n="252">ὡς δ' ὅτε μηλονόμος πολυχανδέος εἰς μυχὰ μάνδρης </l>
<l n="253">συμμιγέων ὀίων σποράδας στίχας εἰς ἓν ἐλαύνων </l>
<l n="254">εἰροπόκων ἴθυνε καλαύροπι πώεα μήλων </l>
<l n="255">πασσυδίῃ, πολέες δὲ συνεστιχόωντο βοτῆρες </l>
<l n="256">μῆλα περισφίγγοντες ὁμόζυγι πήχεος ὁλκῷ <pb/> </l>
<l n="257">προτροπάδην στοιχηδὸν ἀρηρότα, μή ποτε ποίμνης </l>
<l n="258">κλειομένης πλάζοιτο παράτροπος ἐσμὸς ἀλήτης· </l>
<l n="259">ὣς ὅ γε θῆλυν ὅμιλον ἔσω πυλεῶνος ἐέργων </l>
<l n="260">εἰς πόλιν αἰπύδμητον ἀελλόπος ἤλασε Μορρεὺς </l>
<l n="261">Βακχείην στίχα πᾶσαν ἀποσπάδα δηιοτῆτος. </l>
<l n="262">καὶ μογέων δόλον εἶχεν ἐτώσιον, ὄφρα κυδοιμοῦ </l>
<l n="263">ληίδα καλλιγύναικα λαβὼν μετανάστιον ἄγρην </l>
<l n="264">Χαλκομέδην ἐρύσειεν ὑπὸ ζυγὰ δουλοσυνάων, </l>
<l n="265">ἄλλαις θηλυτέρῃσιν ὁμόστολον, ὄφρα οἱ αἰεὶ </l>
<l n="266">ἠματίη θεράπαινα καὶ ἔννυχος εὐνέτις εἴη, </l>
<l n="267">καὶ διδύμων τελέσειεν ἀμοιβαδὶς ἔργα θεάων, </l>
<l n="268">λάθρια Κύπριδος ἔργα καὶ ἀμφαδὸν ἱστὸν Ἀθήνης ... </l>
<l n="269" rend="indent(1)">Μορρεὺς δ' οὐκ ἀμέλησε δορυσσόος· ἀγχεμάχῳ γὰρ </l>
<l n="270">Δηριάδῃ φύξηλιν ἐπέτρεπε θῆλυν ἐνυώ, </l>
<l n="271">Βακχιάδος δὲ φάλαγγος ἐπέχραεν ἄρσενι χάρμῃ, </l>
<l n="272">ὄφρα περικλείσειε καὶ ἀνέρας· ἐν δὲ κυδοιμοῖς ... </l>
<l n="273">εἰς φόβον ἠπείγοντο. θυελλήεσσα δὲ κούρη </l>
<l n="274">ἵστατο κοσμηθεῖσα πρὸ ἄστεος ἐγγύθι πύργου, </l>
<l n="275">παρθένος ἀκρήδεμνος· ἐρωμανέων δὲ γυναικῶν </l>
<l n="276">νεύμασι ποιητοῖσι τύπον μιμήσατο κούρη, </l>
<l n="277">ὄμματα δινεύουσα, καὶ ἠθάδος ἔκτοθι μίτρης <pb/> </l>
<l n="278">λευκὸς ἐρευθιόωντι χιτὼν φοινίσσετο μαζῷ· </l>
<l n="279">Μορρεὺς δ' εἰσορόων ἐπετέρπετο, καὶ διὰ πέπλου </l>
<l n="280">λεπταλέου σφριγόωσαν ἴτυν τεκμαίρετο μαζοῦ. </l>
<l n="281" rend="indent(1)">καὶ λίθον εὐποίητον ἴσον τροχοειδέι δίσκῳ </l>
<l n="282">παρθένος ἁρπάξασα, πελώριον ἄχθος ἁμάξης, </l>
<l n="283">Μορρέος εὐπήληκος ἀκόντισεν ἴδμονι τέχνῃ· </l>
<l n="284">καὶ λίθος ἠερόθεν πεφορημένος ὀξέι ῥοίζῳ </l>
<l n="285">ἀσπίδος ἄκρον ἄραξεν, ὅπῃ χρυσήλατος εἰκὼν </l>
<l n="286">Χειροβίης νόθον εἶχε δέμας ψευδήμονι μορφῇ, </l>
<l n="287">ποιητὸν δὲ κάρηνον ἀπέξεσε, βαλλομένης δὲ </l>
<l n="289">μιμηλῆς ἀμάθυνε περίτροχον εἰκόνα μορφῆς </l>
<l n="288">μαρμαρέῃ γλωχῖνι χαρασσομένοιο προσώπου· </l>
<l n="290">καὶ σάκος ὀλβίζων ἀνεπάλλετο πολλάκι Μορρεύς, </l>
<l n="291">καὶ κραδίῃ γελόων κρυφίην ἐφθέγξατο φωνήν· </l>
<l n="292" rend="indent(1)">„ἄτρομε Χαλκομέδεια, νέη ῥοδοδάκτυλε Πειθώ, </l>
<l n="293">Κύπριδος ἁβρὸν ἄγαλμα καὶ εὐθώρηκος Ἀθήνης, </l>
<l n="294">Βακχιὰς Ἠριγένεια καὶ οὐ δύνουσα Σελήνη, </l>
<l n="295">γραπτὸν ἐμῆς ἀλόχου τύπον ἔξεσας· αἴθε καὶ αὐτῆς </l>
<l n="296">Χειροβίης ἤμησας ἀληθέος αὐχένα νύμφης.“ </l>
<l n="297" rend="indent(1)">ὣς εἰπὼν ἐδίωκε πρὸ ἄστεος ἄζυγα κούρην, </l>
<l n="298">γλῶσσαν ἀπειλείουσαν ἔχων, οὐ χεῖρα κορύσσων, </l>
<l n="299">μῦθον ἀκοντίζων, οὐ παρθένον ἔγχεϊ νύσσων, </l>
<l n="300">μειλιχίῃ παλάμῃ πεφιδημένον ἔγχος ἀείρων· <pb/> </l>
<l n="301">καὶ βλοσυρῆς κελάδησε βοῆς ἀπατήλιον ἠχώ, </l>
<l n="302">ὡς ἐτεὸν κοτέων πρόμος ἤπιος· ἀμφότερον γάρ, </l>
<l n="303">εἶχε νόον γελόωντα, χόλον δ' ἀνέφηνε προσώπῳ. </l>
<l n="304">ἦκα δὲ δινήσας σφαλερὴν προέηκεν ἀκωκὴν </l>
<l n="305">ἐς σκοπὸν ἀχρήιστον ἑκούσιος· ἡ δὲ φυγοῦσα </l>
<l n="306">ἠερίαις ταχύγουνος ἐπέτρεχε σύνδρομος αὔραις· </l>
<l n="307">τῆς δὲ τιταινομένης ἀνεμώδεϊ γούνατος ὁρμῇ </l>
<l n="308">πλοχμοὺς βοτρυόεντας ἀνερρίπιζον ἀῆται, </l>
<l n="309">αὐχένα γυμνώσαντες ἐριδμαίνοντα Σελήνῃ. </l>
<l n="310">φειδομένοις δὲ πόδεσσιν ἑκούσιος ἔτρεχε Μορρεύς, </l>
<l n="311">πῇ μὲν ἐυρραφέων ποδὸς ἴχνια γυμνὰ πεδίλων </l>
<l n="312">καὶ σφυρὰ παπταίνων ῥοδοειδέα, πῇ δὲ δοκεύων </l>
<l n="313">πλαζομένης ἑλικηδὸν ὀπίστερα βόστρυχα χαίτης </l>
<l n="314">Χαλκομέδην ἐδίωκε· καὶ ἴαχεν ἡδέι μύθῳ, </l>
<l n="315">μείλιχον ἀφλοίσβοιο χέων ἔπος ἀνθερεῶνος· </l>
<l n="316" rend="indent(1)">„μίμνε με, Χαλκομέδεια, τὸν ἱμείροντα μαχητήν· </l>
<l n="317">ῥύεται ἀγλαΐη σε, καὶ οὐ δρόμος· οὐ τόσον αἰχμαὶ </l>
<l n="318">ἄνδρα βαλεῖν δεδάασιν, ὅσον σπινθῆρες ἐρώτων. </l>
<l n="319">δήιος οὐ γενόμην, μὴ δείδιθι· μαρνάμενον γὰρ </l>
<l n="320">χαλκείην σέο κάλλος ἐμὴν νίκησεν ἀκωκήν· </l>
<l n="321">ἔγχεος οὐ χατέεις, οὐκ ἀσπίδος· ὑμετέρου γὰρ </l>
<l n="322">ὡς ξίφος, ὡς δόρυ θοῦρον ἔχεις ἀκτῖνα προσώπου, </l>
<l n="323">καὶ μελίης πολὺ μᾶλλον ἀριστεύουσι παρειαί. </l>
<l n="324">φρικτὸν ἐμῆς παλάμης λέλυται σθένος· οὐ νέμεσις δέ, <pb/> </l>
<l n="325">εἰ δόρυ θοῦρον ἔχω νικώμενον, ὅττι καὶ αὐτὸς </l>
<l n="326">Κύπριδος ἱσταμένης θηλύνεται ἄγριος Ἄρης. </l>
<l n="327">δέξο με σοῖς Σατύροισιν ὁμόστολον· ἐν πολέμοις γὰρ </l>
<l n="328">Ἰνδοὶ ἀριστεύσουσιν, ἕως ἔτι χεῖρα κορύσσω. </l>
<l n="329">ἢν ἐθέλῃς, ἅτε λάτρις ὑποδρήσσω Διονύσῳ· </l>
<l n="330">ἢν δ' ἐθέλῃς, με δάμαζε κατ' αὐχένος ἢ κενεῶνος· </l>
<l n="331">οὐκ ἀλέγω θανάτοιο τεῇ δεδαϊγμένος αἰχμῇ· </l>
<l n="332">μοῦνον ἐμὲ στενάχιζε δεδουπότα· μυρομένης δὲ </l>
<l n="333">δάκρυα Χαλκομέδης με καὶ ἐξ Ἀίδαο κομίσσει. </l>
<l n="334">παρθένε, τί τρομέεις, ὅτι μείλιχον ἔγχος ἀείρω; </l>
<l n="335">σοὺς πλοκάμους ὁρόων ἑλικώδεας ὑψόθεν ὤμων </l>
<l n="336">ἀσκεπέων τρυφάλειαν ἐμῶν ἀπέθηκα κομάων· </l>
<l n="337">νεβρίδα παπταίνων στυγέω θώρηκα φορέσσαι.“ </l>
<l n="338" rend="indent(1)">ὣς φαμένου παράμειβε γυνὴ καὶ ἐμίγνυτο Βάκχοις, </l>
<l n="339">καὶ φονίου Μορρῆος ἀποπλαγχθεῖσα κυδοιμοῦ </l>
<l n="340">θαρσαλέη πολέμιζε καὶ ἤρισεν ἄρσενι χάρμῃ. </l>
<l n="341" rend="indent(1)">καὶ τότε δυσκελάδοιο λιπὼν στροφάλιγγα κυδοιμοῦ </l>
<l n="342">ἄμπνυτο Βάκχος ὅμιλος, ἕως ἀνεχάζετο Μορρεύς. </l>
<l n="343" rend="indent(1)">Βασσαρίδων δὲ φάλαγγα πρὸ ἄστεος ἄορι τύπτων </l>
<l n="344">Δηριάδης ἐδίωκεν, ἕως σχεδὸν ἤλασε πύργων, </l>
<l n="345">οἰγομένου στίχα πᾶσαν ἔσω πυλεῶνος ἐέργων <pb/> </l>
<l n="346">τείχεος ὑψιλόφοιο· διωκόμεναι δὲ σιδήρῳ </l>
<l n="347">ἄστεος ἐντὸς ἵκανον ἀποσπάδες ἠθάδος ὕλης· </l>
<l n="348">ἀσταθέες δὲ φάλαγγες ἀήθεα κύκλα κελεύθου </l>
<l n="349">ἔστιχον ἔνθα καὶ ἔνθα διακριδόν, εἰς πτερὸν Εὔρου, </l>
<l n="350">εἰς ῥαχίην Ζεφύροιο παρ' Ἑσπέριον κλίμα γαίης, </l>
<l n="351">αἱ δὲ Νότου παρὰ πέζαν ἀλήμονες, αἱ δὲ Βορῆος </l>
<l n="352">Βασσαρίδες κλονέοντο· καὶ ἀρσενόθυμον ἀνάγκην </l>
<l n="353">Μαινάδες ἠλλάξαντο, πάλιν δ' ἐγένοντο γυναῖκες, </l>
<l n="354">καὶ μόθον ἠρνήσαντο, φιληλακάτοιο δὲ τέχνης </l>
<l n="355">καὶ ταλάρων μνήσαντο, καὶ ἤθελον αὖτις Ἀθήνης </l>
<l n="356">ἀμφιέπειν κλωστῆρα καὶ οὐκέτι θύσθλα Λυαίου. </l>
<l n="357">καὶ στίχα χιονέην ὀλέκων κυανόχροος ἀνὴρ </l>
<l n="358">ἐνδόμυχον κλόνον εἶχε πολισσούχοιο κυδοιμοῦ. <pb/> </l>
</div>
<div type="Book" n="35">
<l n="t1"><label type="head">ΔΙΟΝΥΣΙΑΚΩΝ ΤΡΙΑΚΟΣΤΟΝ ΠΕΜΠΤΟΝ.</label> </l>
<l n="1" rend="indent(1)">Δηριάδης δ' ἀπέλεθρος ἐμάρνατο θυιάδι χάρμῃ, </l>
<l n="2">καὶ Βρομίου προπόλοισιν ἐπέχραε κοίρανος Ἰνδῶν, </l>
<l n="3">πῇ μὲν ἀκοντίζων δολιχῷ δορί, πῇ δὲ δαΐζων </l>
<l n="4">ἄορι κωπήεντι, χαραδραίοις δὲ βελέμνοις </l>
<l n="5">τοξεύων πεφόρητο καὶ ὀξυτέροισιν ὀιστοῖς. </l>
<l n="6" rend="indent(1)">ὣς αἱ μὲν κλονέοντο κατὰ πτόλιν ἔνδοθι πύργων </l>
<l n="7">ἔγχεϊ Δηριάδαο· πολυγλώσσῳ δὲ κυδοιμῷ </l>
<l n="8">ἀμφοτέρων κτύπος ἦεν· ἐρευθιόωντι δὲ λύθρῳ </l>
<l n="9">ἄστεος εὐλάιγγες ἐφοινίχθησαν ἀγυιαὶ </l>
<l n="10">κτεινομένων καναχηδὸν ἐν ἄστεϊ θηλυτεράων. </l>
<l n="11">ἀκλινέες δὲ γέροντες ἀερσιλόφων ἐπὶ πύργων </l>
<l n="12">φύλοπιν ἐσκοπίαζον· ὑπὲρ τεγέων δὲ καὶ αὐταὶ </l>
<l n="13">θυρσοφόρον στίχα πᾶσαν ἐθηήσαντο γυναῖκες· </l>
<l n="14">καί τις ὑπὲρ μεγάροιο περικλινθεῖσα τιθήνῃ </l>
<l n="15">παρθένος ἑλκεσίπεπλος ἐδέρκετο θῆλυν ἐνυὼ </l>
<l n="16">καὶ κταμένῃ βαρύδακρυς ἐπέστενεν ἥλικι κούρῃ. </l>
<l n="17">οὐδέ τις ἱμερόεσσαν ἑλὼν ἐβιήσατο νύμφην, </l>
<l n="18">ὅττι γυναιμανέεσσιν ἄναξ ἐπετέλλετο λαοῖς </l>
<l n="19">φεύγειν δήια λέκτρα δορικτήτων ὑμεναίων, </l>
<l n="20">μὴ Παφίης ἀλέγοντες ἀφειδήσωσιν Ἐνυοῦς. <pb/> </l>
<l n="21" rend="indent(1)">καί τις ὑπὲρ δαπέδοιο περισκαίρουσα κονίη </l>
<l n="22">παρθενικὴ γυμνοῦτο· παρελκομένου δὲ χιτῶνος </l>
<l n="23">ἀγλαΐῃ κεκόρυστο καὶ ἱμείροντα φονῆα </l>
<l n="24">οὔτασεν οὐτηθεῖσα, βέλος δέ οἱ ἔπλετο μορφή, </l>
<l n="25">καὶ φθιμένη νίκησε· κατ' ἀντιβίοιο δὲ γυμνοὶ </l>
<l n="26">μηροὶ ἐθωρήχθησαν, ὀιστευτῆρες ἐρώτων. </l>
<l n="27">καί νύ κε νεκρὸν ἔχων πόθον ἄπνοον, ὥς περ Ἀχιλλεύς, </l>
<l n="28">ἄλλην Πενθεσίλειαν ὑπὲρ δαπέδοιο δοκεύων </l>
<l n="29">ψυχρὰ κονιομένης προσπτύξατο χείλεα νύμφης, </l>
<l n="30">εἰ μὴ Δηριαδῆος ἐδείδιεν ὄγκον ἀπειλῆς. </l>
<l n="31">καὶ γυμνῆς σκοπίαζεν ἀναινομένης χρόα κούρης, </l>
<l n="32">καὶ σφυρὰ λευκὰ δόκευε καὶ ἀσκεπέων πτύχα μηρῶν, </l>
<l n="33">καὶ μελέων ἔψαυσε, καὶ ἥψατο πολλάκι μαζοῦ </l>
<l n="34">οἰδαλέου ῥοδόεντος, ἐοικότος εἰσέτι μήλῳ· </l>
<l n="35">ἤθελε καὶ φιλότητι μιγήμεναι· ὀψὲ δὲ κάμνων </l>
<l n="36">τοίην ἱμερόεσσαν ἀνήρυγεν ἄφρονα φωνήν· </l>
<l n="37" rend="indent(1)">„παρθενικὴ ῥοδόπηχυ, τεὸν δυσέρωτα φονῆα </l>
<l n="38">οὔτασας οὐταμένη, φθιμένη ζώοντα δαμάζεις, </l>
<l n="39">καὶ σὺ τεὸν βλεφάροισιν ὀιστεύεις ὀλετῆρα· </l>
<l n="40">ἔγχος ἐνικήθη σέο κάλλεϊ· σεῖο προσώπου </l>
<l n="41">μαρμαρυγαὶ κλονέουσιν, ὅσον γλωχῖνες ἀκόντων· </l>
<l n="42">στῆθος ἔχεις ἅτε τόξον, ἐπεὶ σέο μᾶλλον ὀιστῶν </l>
<l n="43">μαζοὶ ἀριστεύουσιν, ὀιστευτῆρες ἐρώτων. <pb/> </l>
<l n="44">ξεῖνον ἔχω καὶ ἄπιστον ἐγὼ πόθον, ὅττι διώκω </l>
<l n="45">κούρης νεκρὸν ἔρωτα καταφθιμένων ὑμεναίων· </l>
<l n="46">ἄπνοος οἶστρος ἔχει με τὸν ἔμπνοον· εἰ θέμις εἰπεῖν, </l>
<l n="47">χείλεα φωνήεντα καὶ ἔμπνοα ταῦτα· γενέσθω, </l>
<l n="48">σῶν γλυκερῶν στομάτων ἵνα, παρθένε, μῦθον ἀκούσω ... </l>
<l n="49">τοῖον ἔπος βοόωσα· ‘κυλινδομένην ἐπὶ γαίῃ, </l>
<l n="50">ἣν κτάνες, ἣν σύλησας, ἀτάσθαλε, κάλλιπε κούρην· </l>
<l n="51">ἣν σέο χαλκὸς ἔταμνεν, ἐμοῦ μὴ ψαῦε χιτῶνος· </l>
<l n="52">τί κρατέεις κενεῶνα, τὸν οὔτασας; ἴσχεο δειλῆς </l>
<l n="53">ἀμφαφόων ἐμὸν ἕλκος, ὅ μοι πόρες.’ ἐρρέτω αἰχμή, </l>
<l n="54">ἐρρέτω ἡμετέρης παλάμης θράσος, ὅττι λιποῦσα </l>
<l n="55">Σιληνοὺς πολιῇσιν ὑποφρίσσοντας ἐθείραις </l>
<l n="56">καὶ Σατύρων δύσμορφον ὅλον γένος, ἀντὶ γερόντων, </l>
<l n="57">ἀντὶ δασυστέρνων ἁπαλὴν ἐδάμασσε γυναῖκα. </l>
<l n="58">ἀλλὰ ποθοβλήτοιο τεοῦ χροὸς ἕλκος ἀφάσσων ... </l>
<l n="59">ποίην καλλιβότοιο διαστείχων ῥάχιν ὕλης </l>
<l n="60">ἕλκεος ὑμετέροιο βοηθόον εἰς σὲ καλέσσω </l>
<l n="61">γηραλέον Χείρωνα φερέσβιον; ἢ πόθεν εὕρω </l>
<l n="62">φάρμακα, λυσιπόνου Παιήονος ὄργια τέχνης; <pb/> </l>
<l n="63">ἤθελον, ἣν καλέουσιν, ἔχειν Κενταυρίδα ποίην, </l>
<l n="64">ὄφρα τεοῖς μελέεσσιν ἀνώδυνον ἄνθος ἑλίξας </l>
<l n="65">ἐξ Ἄιδος ζώουσαν ἀνοστήτοιο σαώσω. </l>
<l n="66">ποῖον ἔχω μάγον ὕμνον ἢ ἀστερόεσσαν ἀοιδήν, </l>
<l n="68">ὄφρα θεοκλήτῳ προχέων μέλος εὐάδι φωνῇ </l>
<l n="67">οὐταμένου τεὸν αἷμα κατευνήσω κενεῶνος; </l>
<l n="69">ἤθελον ἐγγὺς ἔχειν φυσίζοον ἐνθάδε πηγήν, </l>
<l n="70">ὄφρα τεοῖς μελέεσσι βαλὼν ὀδυνήφατον ὕδωρ </l>
<l n="71">πρηΰνω τεὸν ἕλκος ἐπήρατον, ὄφρα καὶ αὐτὴν </l>
<l n="72">ψυχὴν ὑμετέρην παλινάγρετον εἰς σὲ κομίσσω. </l>
<l n="73">Γλαῦκε πολυσπερέων ἐτέων στροφάλιγγα κυλίνδων, </l>
<l n="74">εἰ θέμις, ἀτρυγέτοιο λιπὼν κευθμῶνα θαλάσσης </l>
<l n="75">δεῖξον ἐμοὶ βοτάνην ζωαρκέα, δεῖξον ἐκείνην, </l>
<l n="76">ἧς ποτε σοῖς στομάτεσσιν ἐγεύσαο, καὶ βίον ἕλκεις </l>
<l n="77">ἄμβροτον, ἀενάοιο χρόνου κυκλούμενος ὁλκῷ.“ </l>
<l n="78" rend="indent(1)">ὣς εἰπὼν παράμειβε, νέκυν πόθον ἐν φρεσὶ κεύθων. </l>
<l n="79" rend="indent(1)">καὶ πόσιος κταμένου τιμήορος ἄνθορε νύμφη </l>
<l n="80">Πρωτονόη, στενάχουσα καὶ εἰσέτι νεκρὸν Ὀρόντην· </l>
<l n="81">θηλυτέρην δὲ φάλαγγα διέσχισεν· ἦν δὲ νοῆσαι </l>
<l n="82">ἄλλην ἀντιάνειραν Ἐρυθραίην Ἀταλάντην. <pb/> </l>
<l n="83">Χειροβίη δὲ λαβοῦσα σάκος καὶ Μορρέος αἰχμὴν </l>
<l n="84">ἔχραε Βασσαρίδεσσι, καὶ εἴκελος ἔπλετο Γόργῃ, </l>
<l n="85">ἣ πάρος εὐπύργοιο τινασσομένης Καλυδῶνος </l>
<l n="86">Τοξέος αἰθύσσουσα κασιγνήτοιο βοείην, </l>
<l n="87">μάρνατο θῆλυς ἐοῦσα χολωομένου Μελεάγρου. </l>
<l n="88">Ὀρσιβόη δὲ φανεῖσα σὺν ἐγρεμόθῳ παρακοίτῃ </l>
<l n="89">θάρσος ἐνυαλίης μιμήσατο Δηιανείρης, </l>
<l n="90">ὁππότε Παρνησσοῖο κακοξείνῳ παρὰ πέτρῃ </l>
<l n="91">θωρήχθη Δρυόπεσσι καὶ ἔπλετο θοῦρις Ἀμαζών. </l>
<l n="92">πολλαὶ δ' εὐρυχόροισι περικλείοντο μελάθροις, </l>
<l n="93">καὶ στόνος ἄπλετος ἦεν ὑπωροφίοιο κυδοιμοῦ. </l>
<l n="94">ἄλλη δ' εἰνοδίην ὑπεδύσατο δηιοτῆτα </l>
<l n="95">παρθένος ἐγρεκύδοιμος, ὑπὲρ τεγέων δὲ καὶ ἄλλαι </l>
<l n="96">λαϊνέοις βελέεσσιν ἐθωρήσσοντο γυναῖκες· </l>
<l n="97">ἐνδόμυχοι δὲ φάλαγγες ἐπεσμαράγησαν ἐνυώ. </l>
<l n="98" rend="indent(1)">ὄφρα μὲν ἐγρεμόθοιο δι' ἄστεος ἔβρεμεν ἄρης, </l>
<l n="99">Λύδια Βασσαρίδων ὀρεσίδρομα φῦλα δαΐζων, </l>
<l n="100">τόφρα δὲ Χαλκομέδεια πρὸ τείχεος ἵστατο μούνη </l>
<l n="101">νόστιμον ἐκ πολέμοιο μετατρέψασα πορείην, </l>
<l n="102">οἰστρομανῆ Μορρῆα δεδεγμένη, εἴ ποθεν ἔλθῃ· </l>
<l n="103">καὶ τότε πουλυέλικτον ἐρωμανὲς ὄμμα τιταίνων, <pb/> </l>
<l n="104">παρθένον ὡς ἐνόησε, ποδήνεμος ἵκετο Μορρεύς, </l>
<l n="105">εἰς δρόμον ἱμερόεντα θοώτερα γούνατα πάλλων. </l>
<l n="106">τῆς δὲ διωκομένης ἀνεκούφισε πέπλον ἀήτης· </l>
<l n="107">θέλγετο δ' εἰσέτι μᾶλλον ἀνείμονι κάλλεϊ μορφῆς, </l>
<l n="108">παπταίνων προθέουσαν ἀνάμπυκα λευκάδα νύμφην. </l>
<l n="109">ἡ δέ μιν ἠπερόπευε, καὶ αἰδομένῃ φάτο φωνῇ, </l>
<l n="110">ὠκυτέρην Μορρῆος ὑποπτήσσουσα πορείην· </l>
<l n="111" rend="indent(1)">„εἰ ἐτεὸν μεθέπεις ἐμὰ δέμνια, νυμφίε Μορρεῦ, </l>
<l n="112">κάτθεο σὸν θώρηκα σιδήρεον, ὅττι χορεύει </l>
<l n="113">εἰς γάμον ἁβροχίτων, ὅτε Κύπριδι μίσγεται, Ἄρης, </l>
<l n="114">εἵματι χιονέῳ πεπυκασμένος, ὥς περ Ἀπόλλων, </l>
<l n="115">ὄφρα Πόθος καὶ Κύπρις ἑνὶ ζεύξειαν ὀχῆι </l>
<l n="116">ἡμέας ἀμφοτέρους γαμίης ἐπιβήτορας εὐνῆς, </l>
<l n="117">Μορρέα θοῦρος Ἔρως καὶ Χαλκομέδην Ἀφροδίτη. </l>
<l n="118">οὐ δέχομαι χάλκειον ἐγὼ πόσιν ὑψόθι λέκτρων, </l>
<l n="119">αἵματι φοινίσσοντα καὶ αὐχμώοντα κονίῃ· </l>
<l n="120">ἀλλὰ ῥόῳ φαίδρυνε τεὸν δέμας, ὄφρα φανείης </l>
<l n="121">ὡς Φαέθων προχοῇσι λελουμένος Ὠκεανοῖο· </l>
<l n="122">ῥῖψον ἐνυαλίην σέθεν ἀσπίδα, ῥῖψον ἀκωκήν, </l>
<l n="123">μή ποτέ με πλήξειε τεὴ θανατηφόρος αἰχμή· </l>
<l n="124">κάτθεό μοι δασπλῆτα τεῶν πήληκα κομάων, </l>
<l n="125">ὅττι λόφος κλονέει με τινασσομένης τρυφαλείης· </l>
<l n="126">μὴ νόθον εἶδος ἴδοιμι σιδηρείοιο προσώπου· <pb/> </l>
<l n="127">τίς πόθος εὐφραίνει με καλυπτομένης σέο μορφῆς; </l>
<l n="128">οὐκέτι Μαιονίης ἐπιβήσομαι· οὐδ' ἐνὶ παστῷ </l>
<l n="129">δέξομαι, ἢν ἐθέλῃς, μετὰ Μορρέα Βάκχον ἀκοίτην· </l>
<l n="130">ἔσσομαι Ἰνδῴη καὶ ἐγώ, φίλος· ἀντὶ δὲ Λυδῆς </l>
<l n="131">κυδαίνω θυέεσσιν Ἐρυθραίην Ἀφροδίτην </l>
<l n="132">κρυπταδίη Μορρῆος ὁμευνέτις· ἐν δὲ κυδοιμοῖς </l>
<l n="133">Ἰνδὸς ἀνὴρ ἐχέτω με συναιχμάζουσαν ἀκοίτῃ· </l>
<l n="134">εἰς σὲ γὰρ ἶσα βέλεμνα καὶ εἰς ἐμὲ διπλόα πέμπων </l>
<l n="135">Ἵμερος ἀμφοτέροισι μίαν ξύνωσεν ἀνάγκην, </l>
<l n="136">εἰς κραδίην Μορρῆι καὶ εἰς φρένα Χαλκομεδείῃ. </l>
<l n="137">κάμνον ἐγὼ κρύπτουσα τεὸν πόθον· οὐ γὰρ ἀκοίτην </l>
<l n="138">παρθένος αἰδομένη προκαλίζεται εἰς ἀφροδίτην.“ </l>
<l n="139" rend="indent(1)">ὣς φαμένη παρέπεισε γυνὴ δυσέρωτα μαχητὴν </l>
<l n="140">ψευσαμένη· γελάσας δὲ δυσίμερος ἔννεπε Μορρεύς· </l>
<l n="141" rend="indent(1)">„οὐ νέμεσις, Μορρῆα τὸν εὐπήληκα μαχητὴν </l>
<l n="142">χάλκεον ἔγχος ἔχειν ἐνὶ παστάδι Χαλκομεδείης, </l>
<l n="143">ὄφρα περιπτύξω σε, φερώνυμε, χαλκὸν ἀείρων· </l>
<l n="144">ἔμπης φοίνιον ἔγχος ἀναίνομαι, οὐδὲ βοείης </l>
<l n="145">ἅπτομαι· ὡς ἐθέλεις δέ, λελουμένος εἰς σὲ χορεύω </l>
<l n="146">χερσὶν ἀναιμάκτοισι, καὶ ἔσσομαι ἁβρὸς ἀκοίτης, </l>
<l n="147">γυμνὸς Ἄρης μετὰ δῆριν ἔχων γυμνὴν Ἀφροδίτην. </l>
<l n="148">κούρην Δηριαδῆος ἀναίνομαι· αὐτὸς ἐλάσσω </l>
<l n="149">ἐκ μεγάρων ἀέκουσαν ἐμὴν ζηλήμονα νύμφην· </l>
<l n="150">οὐκέτι Βασσαρίδεσσι κορύσσομαι, εἴ με κελεύεις, </l>
<l n="151">ἀλλὰ φίλοις ναέτῃσι μαχέσσομαι· Ἰνδὸν ὀλέσσω <pb/> </l>
<l n="152">οἴνοπα θύρσον ἔχων, οὐ χάλκεον ἔγχος ἀείρων· </l>
<l n="153">ῥίψω δ' ἔντεα πάντα καὶ ἄνθεα λεπτὰ τινάξω, </l>
<l n="154">ὑμετέρῳ βασιλῆι συναιχμάζων Διονύσῳ.“ </l>
<l n="155" rend="indent(1)">ὣς εἰπὼν παλάμης μελίην ἀπεσείσατο Μορρεύς, </l>
<l n="156">καὶ λόφον ἱδρώοντος ἀπεσφήκωσε καρήνου, </l>
<l n="157">μυδαλέης τ' ἔρριψεν ἑῆς τελαμῶνα βοείης </l>
<l n="158">εὐκαμάτῳ ῥαθάμιγγι λελουμένον ἠθάδος ὤμου· </l>
<l n="159">λύσατο καὶ χάλκειον ἀπὸ στέρνοιο χιτῶνα, </l>
<l n="160">αἱμαλέον θώρηκα. καὶ ἔντεα κείμενα γαίῃ </l>
<l n="161">Μορρέος ἱμείροντος ἐδείκνυεν Ἄρεϊ Κύπρις </l>
<l n="162">μορφῇ ἀθωρήκτῳ νικώμενα Χαλκομεδείης· </l>
<l n="163">καί τινα μῦθον ἔειπεν, ἑὸν δ' ἐρέθιζεν ἀκοίτην· </l>
<l n="164" rend="indent(1)">„Ἆρες, ἐσυλήθης· πολέμους ἠρνήσατο Μορρεύς· </l>
<l n="165">οὐ φορέει θώρηκα καὶ οὐ ξίφος, ἀλλὰ γυναῖκα </l>
<l n="166">ἱμερτὴν ποθέων ἀπεσείσατο τεύχεα χειρῶν. </l>
<l n="167">καὶ σὺ τεὸν δόρυ θοῦρον ἀναίνεο, καὶ σὺ θαλάσσῃ </l>
<l n="168">λούεο σῶν σακέων γυμνούμενος· ἀπτόλεμος γὰρ </l>
<l n="169">Κύπρις ἀριστεύει πλέον Ἄρεος, οὐδὲ χατίζει </l>
<l n="170">ἀσπίδος, οὐ μελίης ποτὲ δεύεται· ἀμφότερον γὰρ </l>
<l n="171">ἔγχος ἐμὸν πέλε κάλλος, ἐμὸν ξίφος ἔπλετο μορφή, </l>
<l n="172">καὶ βλεφάρων ἀκτῖνες ἐμοὶ γεγάασιν ὀιστοί· </l>
<l n="173">μαζὸς ἀκοντίζει πλέον ἔγχεος· ἱμερόεις γὰρ </l>
<l n="174">ἀντὶ δοριθρασέος θαλαμηπόλος ἔπλετο Μορρεύς. </l>
<l n="175">μὴ Σπάρτης ἐπίβηθι, μαχήμονες ἧχι πολῖται <pb/> </l>
<l n="176">χάλκεον εἶδος ἔχουσι κορυσσομένης Ἀφροδίτης, </l>
<l n="177">μή σε δόρυ κρατέουσα τεῷ πλήξειε σιδήρῳ. </l>
<l n="178">οὐ τόσον αἰχμάζεις, ὅσον ὀφρύες· οὐ τόσον αἰχμαὶ </l>
<l n="179">ἀνέρας οὐτάζουσιν, ὅσον βάλλουσιν ὀπωπαί· </l>
<l n="180">δέρκεο σοὺς θεράποντας, ὑποδρηστῆρας Ἐρώτων, </l>
<l n="181">καὶ θρασὺν αὐχένα κάμψον ἀνικήτῳ Κυθερείῃ. </l>
<l n="182">Ἆρες, ἐνικήθης, ὅτι χάλκεον ἔγχος ἐάσσας </l>
<l n="183">νεβρίδα Χαλκομέδης γαμίην ὑπεδύσατο Μορρεύς.“ </l>
<l n="184" rend="indent(1)">εἶπε μόθους γελόωσα φιλομμειδὴς Ἀφροδίτη, </l>
<l n="185">Ἄρεα κερτομέουσα γαμοστόλον. ἄγχι δὲ πόντου </l>
<l n="186">καλλείψας ἀκόμιστον ἐπ' αἰγιαλοῖο χιτῶνα </l>
<l n="187">θαλπόμενος γλυκερῇσι μεληδόσι λούσατο Μορρεύς, </l>
<l n="188">γυμνὸς ἐών· ψυχρῇ δὲ δέμας φαίδρυνε θαλάσσῃ, </l>
<l n="189">θερμὸν ἔχων Παφίης ὀλίγον βέλος· ἐν δὲ ῥεέθροις </l>
<l n="190">Ἰνδῴην ἱκέτευεν Ἐρυθραίην Ἀφροδίτην, </l>
<l n="191">εἰσαΐων, ὅτι Κύπρις ἀπόσπορός ἐστι θαλάσσης· </l>
<l n="192">λουσάμενος δ' ἀνέβαινε μέλας πάλιν· εἶχε δὲ μορφήν, </l>
<l n="193">ὡς φύσις ἐβλάστησε, καὶ ἀνέρος οὐ δέμας ἅλμη, </l>
<l n="194">οὐ χροιὴν μετάμειψεν, ἐρευθαλέη περ ἐοῦσα. </l>
<l n="195">καὶ κενεῇ χρόα λοῦσεν ἐπ' ἐλπίδι· χιόνεος γὰρ </l>
<l n="196">ἱμερόεις μενέαινε φανήμεναι ἄζυγι κούρῃ· </l>
<l n="197">καὶ λινέῳ κόσμησε δέμας χιονώδεϊ πέπλῳ, </l>
<l n="198">οἷον ἔσω θώρηκος ἀεὶ φορέουσι μαχηταί. <pb/> </l>
<l n="199" rend="indent(1)">ἱσταμένη δ' ἄφθογγος ἐπ' ᾐόνος εἶχε σιωπὴν </l>
<l n="200">Χαλκομέδη δολόεσσα· μεταστρεφθεῖσα δὲ κούρη </l>
<l n="201">Μορρέος ἀχλαίνοιο σαόφρονας εἷλκεν ὀπωπάς, </l>
<l n="202">ἀσκεπὲς αἰδομένη δέμας ἀνέρος· εἰσιδέειν γὰρ </l>
<l n="203">ἅζετο θῆλυς ἐοῦσα λελουμένον ἄρσενα κούρη. </l>
<l n="204" rend="indent(1)">ἀλλ' ὅτε χῶρον ἔρημον ἐσέδρακεν ἅρμενον εὐναῖς, </l>
<l n="205">τολμηρὴν παλάμην ὀρέγων αἰδήμονι νύμφῃ </l>
<l n="206">εἵματος ἀψαύστοιο σαόφρονος ἥψατο κούρης· </l>
<l n="207">καί νύ κεν ἀμφίζωστον ἑλὼν εὐήνορι δεσμῷ </l>
<l n="208">νυμφιδίῳ σπινθῆρι βιήσατο θυιάδα κούρην· </l>
<l n="209">ἀλλά τις ἀχράντοιο δράκων ἀνεπήλατο κόλπου, </l>
<l n="210">παρθενικῆς ἀγάμοιο βοηθόος, ἀμφὶ δὲ μίτρην </l>
<l n="211">ἀμφιλαφὴς κυκλοῦτο φυλάκτορι γαστέρος ὁλκῷ· </l>
<l n="212">ὀξὺ δὲ συρίζοντος ἀσιγήτων ἀπὸ λαιμῶν </l>
<l n="213">πέτραι ἐμυκήσαντο· φόβῳ δ' ἐλελίζετο Μορρεὺς </l>
<l n="214">αὐχένιον μύκημα νόθης σάλπιγγος ἀκούων, </l>
<l n="215">παπταίνων ἀγάμοιο προασπιστῆρα κορείης· </l>
<l n="216">καὶ πρόμος ἀμφιέλικτος ἀνεπτοίησε μαχητήν, </l>
<l n="217">οὐρὴν ἀγκυλόκυκλον ἐπ' αὐχένι φωτὸς ἑλίξας, </l>
<l n="218">ἔγχος ἔχων στόμα λάβρον. ἐτοξεύοντο δὲ πολλοὶ </l>
<l n="219">ἰὸν ἀκοντίζοντες ἐχιδνήεντες ὀιστοί· </l>
<l n="220">οἱ μὲν ἀμιτρώτοιο διαΐσσοντες ἐθείρης, </l>
<l n="221">οἱ δὲ δρακοντοκόμοιο δι' ἰξύος, οἱ δ' ἀπὸ κόλπου </l>
<l n="222">ἄρεα συρίζοντες ἐβακχεύοντο μαχηταί. <pb/> </l>
<l n="223" rend="indent(1)">ὄφρα μὲν ὑψιλόφοιο πρὸ ἄστεος ἵστατο Μορρεύς, </l>
<l n="224">Χαλκομέδην δολόεσσαν ἀνήνυτον εἰς γάμον ἕλκων, </l>
<l n="225">τόφρα δὲ Βασσαρίδος στρατιῆς εὔοπλος ἐνυὼ </l>
<l n="226">ἔγχος ἀτειρήεντος ἀλεύατο Δηριαδῆος. </l>
<l n="227">καὶ γὰρ ἀπ' Οὐλύμποιο θορὼν ὠκύπτερος Ἑρμῆς, </l>
<l n="228">ἀντίτυπον Βρομίοιο φέρων ἴνδαλμα προσώπου, </l>
<l n="229">Βακχείην ἐκάλεσσεν ὅλην στίχα μύστιδι φωνῇ· </l>
<l n="230">δαιμονίην δὲ γυναῖκες ὅτ' ἔκλυον εὔιον ἠχώ, </l>
<l n="231">εἰς ἕνα χῶρον ἵκανον· ἀπὸ τριόδων δὲ κομίζων </l>
<l n="232">Μαιναλίδων ὅλον ἔθνος ἐς ἀγκύλα κύκλα κελεύθου </l>
<l n="233">ἤγαγεν ὠκυπέδιλος, ἕως σχεδὸν ἤιε πύργων· </l>
<l n="234">καὶ φυλάκων στοιχηδὸν ἀκοιμήτοισιν ὀπωπαῖς </l>
<l n="235">νήδυμον ὕπνον ἔχευεν ἑῇ πανθελγέι ῥάβδῳ </l>
<l n="236">φώριος Ἑρμείας, πρόμος ἔννυχος· ἐξαπίνης δὲ </l>
<l n="237">Ἰνδοῖς μὲν ζόφος ἦεν, ἀθηήτοισι δὲ Βάκχαις </l>
<l n="238">φέγγος ἔην ἀδόκητον· ἀδουπήτων δὲ γυναικῶν </l>
<l n="239">λάθριος ἡγεμόνευε δι' ἄστεος ἄπτερος Ἑρμῆς· </l>
<l n="240">χειρὶ δὲ θεσπεσίῃ βριαρὴν κληῖδα πυλάων </l>
<l n="241">ἡλιάδων ὤιξε, καὶ ἠέλιος πέλε Βάκχαις. </l>
<l n="242" rend="indent(1)">ἠματίην δ' ὅτε νύκτα φαεσφόρος ἤλασεν Ἑρμῆς, </l>
<l n="243">Δηριάδης ὑπέροπλος ἔχων ἀτέλεστον ἀπειλὴν </l>
<l n="244">Βασσαρίδων μάστευε λιπόπτολιν ἐσμὸν ὁδίτην. </l>
<l n="245">ὡς δ' ὅτε τις κατὰ νύκτα βαθυπλούτοις ἐν ὀνείροις </l>
<l n="246">τέρπεται, ἀπρήκτοισιν ἐπ' ἐλπωρῇσιν ἀείρων <pb/> </l>
<l n="247">ἀφνειαῖς παλάμῃσι μινυνθαδίου χύσιν ὄλβου, </l>
<l n="248">ὑπναλέων κτεάνων ἀπατήλιον ἐλπίδα βόσκων· </l>
<l n="249">ἀλλ' ὅτε φαινομένης ῥοδοειδέος Ἠριγενείης </l>
<l n="250">χάζεται εὐκτεάνοιο παλίλλυτος ὄψις ὀνείρου, </l>
<l n="251">σὺν κενεαῖς παλάμῃσιν ἐγείρεται, οὐδὲν ἀείρων, </l>
<l n="252">ῥίψας κλεψινόων σκιοειδέα τέρψιν ὀνείρων· </l>
<l n="253">ὣς τότε Δηριάδης, ὅτε μὲν ζόφος εἶχεν ἀγυιάς, </l>
<l n="254">τέρπετο Βασσαρίδων δοκέων αὐτόσσυτον ἄγρην </l>
<l n="255">ἀμφιέπειν ἔντοσθεν ἐεργομένων πυλεώνων, </l>
<l n="256">ψευδομένην ἀνόνητον ἔχων σκιοειδέα νίκην· </l>
<l n="257">ἀλλ' ὅτε φέγγος ἔλαμψε, καὶ οὐκέτι δέρκετο Βάκχας, </l>
<l n="258">ὡς ὄναρ ἔδραμε πάντα, καὶ ἴαχε πενθάδι φωνῇ· ... </l>
<l n="259">ὣς Διὶ καὶ Φαέθοντι χολώετο καὶ Διονύσῳ, </l>
<l n="260">Μαιναλίδας φυγάδας διζήμενος. ἀμφὶ δὲ πύργους </l>
<l n="261">Βασσαρίδες κελάδησαν ἀνάμπυκες εὐάδι φωνῇ. </l>
<l n="262" rend="indent(1)">Δηριάδης δ' ἐδίωκε τὸ δεύτερον. ἔγρετο δὲ Ζεὺς </l>
<l n="263">Καυκάσου ἐν κορυφῇσιν ἀπορρίψας πτερὸν Ὕπνου· </l>
<l n="264">καὶ δόλον ἠπεροπῆα μαθὼν κακοεργέος Ἥρης </l>
<l n="265">Σιληνοὺς ἐδόκευε πεφυζότας, ἔδρακε Βάκχας </l>
<l n="266">σπερχομένας ἀγεληδὸν ἀπὸ τριόδων, ἀπὸ πύργων, </l>
<l n="267">καὶ Σατύρους κείροντα καὶ ἀμώοντα γυναῖκας </l>
<l n="268">Δηριάδην ἐνόησεν ὀπίστερον, ὄρχαμον Ἰνδῶν, </l>
<l n="269">υἱέα δ' ἐν δαπέδῳ κατακείμενον· ἀμφὶ δὲ νύμφαι <pb/> </l>
<l n="270">ἐγγὺς ἔσαν στεφανηδόν· ὁ δὲ στροφάλιγγι κονίης </l>
<l n="271">κεῖτο καρηβαρέων, ὀλιγοδρανὲς ἄσθμα τιταίνων, </l>
<l n="272">ἀφρὸν ἀκοντίζων χιονώδεα, μάρτυρα λύσσης. </l>
<l n="273">καὶ φθονερῆς ἤλεγξε δόλον δυσμήχανον Ἥρης, </l>
<l n="274">καὶ δολίην παράκοιτιν ἐμέμψατο κέντορι μύθῳ· </l>
<l n="275">καί νύ κεν ἀχλυόεντος ὁμέστιον Ἰαπετοῖο </l>
<l n="276">Ὕπνον ὀμιχλήεντι κατεκλήισε βερέθρῳ, </l>
<l n="277">εἰ μὴ Νὺξ ἱκέτευε, θεῶν δμήτειρα καὶ ἀνδρῶν. </l>
<l n="278">καὶ μόγις εὐνήσας ὀλοὸν χόλον ἴαχεν Ἥρῃ· </l>
<l n="279" rend="indent(1)">„οὔ πω ἐμῆς Σεμέλης ἐκορέσσαο, δύσμαχος Ἥρη, </l>
<l n="280">ἀλλ' ἔτι καὶ φθιμένῃ τάχα χώεαι; οὐδὲ καὶ αὐτὴ </l>
<l n="281">σὸν κότον ἐπρήυνεν ἀτέρμονα νυμφιδίη φλόξ, </l>
<l n="282">λέκτρα διασκεδάσασα Διοβλήτοιο Θυώνης; </l>
<l n="283">Ἰνδοφόνῳ τέο μέχρις ἐπιβρίζεις Διονύσῳ; </l>
<l n="284">ἅζεο σοὺς προτέρους πάλιν ἄκμονας· εἰσέτι κεῖνοι, </l>
<l n="285">εἰσέτι μοι παρέασιν ἀρηγόνες, οὓς ποσὶ δήσας </l>
<l n="286">ὑμετέροις ἔσφιγξα· σὺ δ' ἄστατος ὑψόθι γαίης </l>
<l n="287">αἰθέρι καὶ νεφέλῃσι μετάρσιον εἶχες ἀνάγκην· </l>
<l n="288">καὶ θρασὺς ἐν νεφέλῃσι περίπλοκον ὑψόθι γαίης </l>
<l n="289">δέσμιον εἶδεν Ἄρης σε, καὶ οὐ χραίσμησε τεκούσῃ· </l>
<l n="290">οὐ πυρόεις Ἥφαιστος ἐπήρκεσεν· οὐ δύναται γὰρ </l>
<l n="291">τλήμεναι αἰθαλόεντος ἕνα σπινθῆρα κεραυνοῦ. </l>
<l n="292">δήσω σὰς παλάμας χρυσέῳ πάλιν ἠθάδι δεσμῷ· </l>
<l n="293">Ἄρεα δ' ἀρραγέεσσιν ἀλυκτοπέδῃσι πεδήσω <pb/> </l>
<l n="294">καί μιν ἀναλθήτοισιν ὅλον πληγῇσιν ἱμάσσω, </l>
<l n="295">εἰς τροχὸν αὐτοκύλιστον ὁμόδρομον, οἷος ἀλήτης </l>
<l n="296">Τάνταλος ἠερόφοιτος ἢ Ἰξίων μετανάστης, </l>
<l n="297">εἰσόκε νικήσειεν ἐμὸς πάις υἱέας Ἰνδῶν. </l>
<l n="298">ἀλλὰ τεῷ Κρονίωνι χαρίζεαι, αἴ κεν ἐλάσσῃς </l>
<l n="299">λύσσαν ἐριπτοίητον ἱμασσομένου Διονύσου· </l>
<l n="300">μηδὲ λίπῃς κοτέοντα τεὸν πόσιν, ἀλλὰ μολοῦσα </l>
<l n="301">Ἰνδῴης ἀκίχητος ὑπὸ κλέτας εὔβοτον ὕλης </l>
<l n="302">Βάκχῳ μαζὸν ὄρεξον ἐμὴν μετὰ μητέρα Ῥείην, </l>
<l n="303">ὄφρα τελειοτέροισιν ἑοῖς στομάτεσσιν ἀφύσσῃ </l>
<l n="304">σὴν ἱερὴν ῥαθάμιγγα προηγήτειραν Ὀλύμπου, </l>
<l n="305">καὶ βατὸν αἰθέρα τεῦξον ἐπιχθονίῳ Διονύσῳ· </l>
<l n="306">ὑμετέρῳ δὲ γάλακτι δέμας χρίσασα Λυαίου </l>
<l n="307">σβέσσον ἀμερσινόοιο δυσειδέα λύματα νούσου. </l>
<l n="308">καί σοι ἐπεντύνω γέρας ἄξιον· ὑμετέρῃ γὰρ </l>
<l n="309">στηρίξω κατ' Ὄλυμπον ἐοικότα κύκλον ἐέρσῃ, </l>
<l n="310">Ἡραίοιο γάλακτος ἐπώνυμον, ὄφρα γεραίρω </l>
<l n="311">ἰκμάδα πασιμέλουσαν ἀλεξικάκου σέο μαζοῦ· </l>
<l n="312">μοῦνον ἐμοὶ πεφύλαξο Διὸς φιλότεκνον ἀπειλήν, </l>
<l n="313">μηδὲ πάλιν δόλον ἄλλον ἐπεντύνῃς Διονύσῳ.“ </l>
<l n="314" rend="indent(1)">ὣς εἰπὼν προέηκε παλίγκοτον εὐνέτιν Ἥρην </l>
<l n="315">Βακχείης κακότητος ἀλεξήτειραν ἀνάγκῃ, </l>
<l n="316">ἵλαον εὐάντητον ἀτυζομένῳ Διονύσῳ, </l>
<l n="317">ὄφρα δέμας Βρομίοιο γαλαξαίῃσιν ἐέρσαις <pb/> </l>
<l n="318">χειρὶ περιχρίσειε θεοτρεφέων ἀπὸ μαζῶν. </l>
<l n="319" rend="indent(1)">Ἥρη δ' οὐκ ἀμέλησεν· ἀκεσσιπόνοιο δὲ θηλῆς </l>
<l n="320">θεσπεσίῃ ῥαθάμιγγι δέμας χρίσασα Λυαίου </l>
<l n="321">ἄγρια δαιμονίης ἀπεσείσατο λύματα λύσσης· </l>
<l n="322">καὶ δίδυμον φθόνον εἶχεν ὑποκλέπτοντι προσώπῳ </l>
<l n="323">ἠνορέην ὁρόωσα καὶ ἀγλαΐην Διονύσου, </l>
<l n="324">καὶ φθονεραῖς παλάμῃσι μεμηνότος ἥψατο Βάκχου· </l>
<l n="325">ἀμφὶ δέ οἱ στομάτεσσιν ἀνειρύσσασα χιτῶνος </l>
<l n="326">ἀμβροσίης πλήθουσαν ἑὴν γυμνώσατο θηλήν, </l>
<l n="327">θλιβομένην βλύζουσα χύσιν ζηλήμονι μαζῷ· </l>
<l n="328">καί μιν ἀνεζώγρησε· τανυπλοκάμου δὲ Λυαίου </l>
<l n="329">ὄμμασι † μηκεδανοῖσι τόσην διεμέτρεεν ἥβην, </l>
<l n="330">εἴ ποτε τηλίκον εἶδος ἐπιχθονίη τέκε γαστήρ, </l>
<l n="331">εἰ τόσος ἦεν Ἄρης ἐγχεσπάλος, εἰ τόσος Ἑρμῆς, </l>
<l n="332">εἰ Φαέθων πέλε τοῖος ἢ ἱμερόφωνος Ἀπόλλων· </l>
<l n="333">καί μιν ἔχειν μενέαινεν ἐν αἰθέρι νυμφίον Ἥβης, </l>
<l n="334">εἰ μή οἱ κατένευσε μετὰ χρόνον ὑψιμέδων Ζεὺς </l>
<l n="335">μόρσιμον Ἡρακλῆα δυωδεκάεθλον ἀκοίτην. </l>
<l n="336" rend="indent(1)">ἡ μὲν ἀλεξήσασα πόνον μανιώδεα Βάκχου </l>
<l n="337">ὑψιφανὴς ἀνέβαινε τὸ δεύτερον εἰς χορὸν ἄστρων, </l>
<l n="338">μὴ στρατιὴν ἀσίδηρον ἐσαθρήσῃ Διονύσου </l>
<l n="339">μαρναμένην νάρθηκι καὶ ἀμπελόεντι κορύμβῳ, </l>
<l n="340">καὶ προμάχους κταμένους ὀλίγῳ ῥηξήνορι θύρσῳ. </l>
<l n="341" rend="indent(1)">οὐδὲ μάχης ἀμέλησε Διὸς πάις, ἀλλὰ μαχητὰς <pb/> </l>
<l n="342">θωρήξας παλίνορσος ἀγέστρατον ἴαχε φωνήν, </l>
<l n="343">χειρὶ Γιγαντοφόνῳ ταμεσίχροα κισσὸν ἑλίσσων· </l>
<l n="344" rend="indent(1)">„θαρσαλέοι μάρνασθε τὸ δεύτερον· ἐν πολέμοις γὰρ </l>
<l n="345">Ζεὺς πάλιν ἡμείων πρόμος ἵσταται, υἱέι Βάκχῳ </l>
<l n="346">ἵλαος, οὐρανόθεν δὲ προασπίζων Διονύσου </l>
<l n="347">ἀθανάτων χορὸς ἦλθε, καὶ οὐκέτι χώεται Ἥρη. </l>
<l n="348">τίς στεροπῇ Κρονίδαο μαχέσσεται; ἢ πότε δειλοὶ </l>
<l n="349">δυσμενέες μίμνουσι κορυσσομένοιο κεραυνοῦ; </l>
<l n="350">ἶσος ἐμῷ γενετῆρι φανήσομαι· ἐν πολέμοις γὰρ </l>
<l n="351">Γηγενέας Τιτῆνας ἐμὸς νίκησε Κρονίων, </l>
<l n="352">νικήσω καὶ ἔγωγε χαμαιγενέων γένος Ἰνδῶν. </l>
<l n="353">σήμερον ἀθρήσητε κορυμβοφόρον μετὰ νίκην </l>
<l n="354">Δηριάδην ἱκέτην βραδυπειθέα, καὶ χορὸν Ἰνδῶν </l>
<l n="355">αὐχένα δοχμώσαντα γαληναίῳ Διονύσῳ, </l>
<l n="356">καὶ ποταμὸν μεθέποντα μεθυσφαλὲς Εὔιον ὕδωρ· </l>
<l n="357">ἀντιβίους δ' ὄψεσθε παρὰ κρητῆρι Λυαίου </l>
<l n="358">ξανθὸν ὕδωρ πίνοντας ἀπ' οἰνοπόρου ποταμοῖο, </l>
<l n="359">καὶ θρασὺν Ἰνδὸν ἄνακτα κατάσχετον οἴνοπι κισσῷ, </l>
<l n="360">ἰλλόμενον πετάλοισι καὶ ἀμπελόεντι κορύμβῳ, </l>
<l n="361">εἴκελα δεσμὰ φέροντα, τά περ μετὰ κύματα λύσσης </l>
<l n="362">Νυσιάδες βοόωσι θεουδέες εἰσέτι νύμφαι, </l>
<l n="363">ἀλκῆς ἡμετέρης ἐπιμάρτυρες, ὁππότε κισσοῦ </l>
<l n="364">ἀγχονίῳ σφίγξασα θεημάχον ἀνέρα δεσμῷ </l>
<l n="365">Ἀρραβίην ἐφόβησεν ἐμὴ θρασυεργὸς ὀπώρη, </l>
<l n="366">ἅμματι βοτρυόεντι βιαζομένου Λυκοόργου. </l>
<l n="367">ἀλλὰ τόσου μετὰ κύκλα κυλινδομένοιο κυδοιμοῦ <pb/> </l>
<l n="368">ληίδα δυσμενέων συλήσατε καὶ κτέρας ἅλμης, </l>
<l n="369">μαρμαρέας λάιγγας, ἐμὴν δ' ἐπὶ μητέρα Ῥείην </l>
<l n="370">ἑλκομένας πλοκάμοιο μεταστήσασθε γυναῖκας· </l>
<l n="371">καὶ προμάχους τίσασθε δεδουπότας, ὧν ἐπὶ πότμῳ </l>
<l n="372">τείρομαι ὀξείῃσι μεληδόσιν· ἐν κραδίῃ δὲ </l>
<l n="373">ἀμφότερον κοτέω τε καὶ ἄχνυμαι, ὅττι δοκεύω </l>
<l n="374">Δηριάδην ζώοντα καὶ ἀκτερέιστον Ὀφέλτην, </l>
<l n="375">μεμφόμενον μετὰ πότμον ἀεργέα χεῖρα Λυαίου· </l>
<l n="376">οὐκέτι Κωδώνη θωρήσσεται, οὐκέτι δειλὴ </l>
<l n="377">μάρναται Ἀλκιμάχεια δορυσσόος· ἀλλὰ καὶ αὐτὸς </l>
<l n="378">Αἰβίαλος δέδμητο, καὶ εἰσέτι θύρσον ἐρύκω. </l>
<l n="379">αἰδέομαι μετὰ δῆριν Ἀρέστορα, μὴ καὶ ἀκούσῃ, </l>
<l n="380">ὅττι θανὼν οὐχ εὗρεν ἀρηγόνα νεκρὸς Ὀφέλτης· </l>
<l n="381">οὐ δύναμαι Κρήτης Κορυβαντίδος ἄστυ περῆσαι, </l>
<l n="382">μὴ γενέτης Ἀγέλαος ὀλωλότα παῖδα γοήσῃ, </l>
<l n="383">Ἀνθέος ὀλλυμένοιο φόνον νήποινον ἀκούων· </l>
<l n="384">αἰδέομαι Μίνωι φανήμεναι· ἐν κλισίῃ γὰρ </l>
<l n="385">Ἀστέριος μογέει βεβολημένος, ὃν πλέον ἄλλων </l>
<l n="386">ῥύσομαι· Εὐρώπης γὰρ ἔχει γένος· ἀλλὰ σαώσας </l>
<l n="387">νόστιμον ἀρτεμέοντα πάλιν γενετῆρι κομίσσω </l>
<l n="388">πηὸν ἐμὸν μετὰ δῆριν, ὅπως μὴ Κάδμος ἀκούσῃ </l>
<l n="389">Ἀστέριον χατέοντα λιποπτολέμου Διονύσου. </l>
<l n="390">ἀλλὰ πάλιν μάρνασθε, καὶ εἰν ἑνὶ πᾶσιν ἀρήξω, </l>
<l n="391">τοσσατίων ἕνα μοῦνον ἀποκτείνας ὀλετῆρα.“ <pb/> </l>
</div>
<div type="Book" n="36">
<l n="t1"><label type="head">ΔΙΟΝΥΣΙΑΚΩΝ ΤΡΙΑΚΟΣΤΟΝ ΕΚΤΟΝ.</label> </l>
<l n="1" rend="indent(1)">Ὣς φάμενος θάρσυνε γεγηθότας ἡγεμονῆας· </l>
<l n="2">Δηριάδης δ' ἑτέρωθεν ἑοὺς ἐκόρυσσε μαχητάς. </l>
<l n="3">ἀμφοτέρῃ δὲ φάλαγγι θεοὶ ναετῆρες Ὀλύμπου </l>
<l n="4">κεκριμένοι στέλλοντο κυβερνητῆρες ἐνυοῦς, </l>
<l n="5">οἱ μὲν Δηριαδῆος ἀρηγόνες, οἱ δὲ Λυαίου. </l>
<l n="6">Ζεὺς μὲν ἄναξ μακάρων ὑψίζυγος ὑψόθι Κέρνης </l>
<l n="7">ἄρεος εἶχε τάλαντα παρακλιδόν· οὐρανόθεν δὲ </l>
<l n="8">ἔμπυρον ὑδατόεις προκαλίζετο Κυανοχαίτης </l>
<l n="9">Ἠέλιον, Γλαυκῶπιν Ἄρης, Ἥφαιστος Ὑδάσπην· </l>
<l n="10">Ἥρης δ' ἀντικέλευθος ὀρεστιὰς Ἄρτεμις ἔστη· </l>
<l n="11">Λητῴην δ' ἐπὶ δῆριν ἐύρραπις ἤλυθεν Ἑρμῆς. </l>
<l n="12" rend="indent(1)">καὶ ζαθέου πολέμου διδυμόκτυπος ἔβρεμεν ἠχὼ </l>
<l n="13">ἀμφοτέροις μακάρεσσιν. ἐπεσσυμένων δὲ κυδοιμῷ </l>
<l n="14">Ἄρης ἑπταπέλεθρος ἐμάρνατο Τριτογενείῃ, </l>
<l n="15">καὶ δόρυ θοῦρον ἴαλλεν· ἀνουτήτου δὲ θεαίνης </l>
<l n="16">μέσσην αἰγίδα τύψεν, ἀθηήτου δὲ καρήνου </l>
<l n="17">ἤλασε Γοργείης ὀφιώδεα λήια χαίτης, </l>
<l n="18">Παλλάδος οὐτήσας λάσιον σάκος· ὀξυτενὴς δὲ </l>
<l n="19">πεμπομένη ῥοιζηδὸν ἀκαμπέος ἔγχεος αἰχμὴ </l>
<l n="20">ποιητὴν πλοκαμῖδα νόθης ἐχάραξε Μεδούσης. <pb/> </l>
<l n="21">κούρη δ' ἐγρεκύδοιμος ἐπαΐξασα καὶ αὐτὴ </l>
<l n="22">σύγγονον ἔγχος ἄειρεν ἐπ' Ἄρεϊ Παλλὰς ἀμήτωρ, </l>
<l n="23">κεῖνο, τό περ φορέουσα λεχώιον ἥλικι χαλκῷ </l>
<l n="24">ἄνθορε πατρῴοιο τελεσσιγόνοιο καρήνου. </l>
<l n="25">καὶ δαπέδῳ γόνυ κάμψε τυπεὶς περιμήκετος Ἄρης· </l>
<l n="26">ἀλλά μιν ὀρθώσασα παλινδίνητον Ἀθήνη </l>
<l n="27">μητρὶ φίλῃ μετὰ δῆριν ἀνούτατον ὤπασεν Ἥρῃ. </l>
<l n="28" rend="indent(1)">Ἥρῃ δ' ἀντερίδαινεν ὀρεσσινόμου Διονύσου </l>
<l n="29">Ἄρτεμις ὡς συνάεθλος ὀρεστιάς, ἰθυτενὲς δὲ </l>
<l n="30">τόξον ἑὸν κύκλωσεν· ὁμοζήλῳ δὲ κυδοιμῷ </l>
<l n="31">Ἥρη Ζηνὸς ἑλοῦσα νέφος πεπυκασμένον ὤμοις </l>
<l n="32">ἀρραγὲς ὡς σάκος εἶχε· καὶ Ἄρτεμις ἄλλον ἐπ' ἄλλῳ </l>
<l n="33">ἠερίης πέμπουσα δι' ἄντυγος ἰὸν ἀλήτην </l>
<l n="34">εἰς σκοπὸν ἀχρήιστον ἑὴν ἐκένωσε φαρέτρην, </l>
<l n="35">καὶ νεφέλην ἄρρηκτον ὅλην ἐπύκαζεν ὀιστοῖς· </l>
<l n="36">καὶ γεράνων μιμηλὸς ἔην τύπος ἠεροφοίτης </l>
<l n="37">ἱπταμένων στεφανηδὸν ἀμοιβαίῳ τινὶ κύκλῳ· </l>
<l n="38">καὶ νέφεϊ σκιόεντι πεπηγότες ἦσαν ὀιστοί· </l>
<l n="39">ὠτειλὰς δ' ἀχάρακτος ἀναίμονας εἶχε καλύπτρη. </l>
<l n="40">καὶ κραναὸν κούφισσεν ὑπηνέμιον βέλος Ἥρη, </l>
<l n="41">χειρὶ δὲ δινεύουσα πεπηγότα νῶτα χαλάζης </l>
<l n="42">Ἄρτεμιν ἐστυφέλιξε χαραδρήεντι βελέμνῳ· </l>
<l n="43">τόξου δ' ἀγκύλα κύκλα συνέθλασε μάρμαρος αἰχμή· </l>
<l n="44">οὐ δὲ μάχην ἀνέκοψε Διὸς δάμαρ· Ἀρτέμιδος δὲ </l>
<l n="45">στήθεος ἄκρον ἔτυψε μεσαίτατον· ἡ δὲ τυπεῖσα <pb/> </l>
<l n="46">ἔγχεϊ παχνήεντι χαμαὶ κατέχευε φαρέτρην. </l>
<l n="47">καί οἱ ἐπεγγελόωσα Διὸς μυθήσατο νύμφη· </l>
<l n="48" rend="indent(1)">„Ἄρτεμι, θηρία βάλλε· τί μείζοσιν ἀντιφερίζεις; </l>
<l n="49">καὶ σκοπέλων ἐπίβηθι· τί σοὶ μόθος; οὐτιδανὰς δὲ </l>
<l n="50">ἐνδρομίδας φορέουσα λίπε κνημῖδας Ἀθήνῃ· </l>
<l n="51">καὶ λίνα σεῖο τίνασσε δολοπλόκα· θηροφόνοι γὰρ </l>
<l n="52">σοὶ κύνες ἀγρώσσουσι, καὶ οὐ πτερόεντες ὀιστοί· </l>
<l n="53">οὐ σὺ λεοντοφόνον μεθέπεις βέλος· ἀδρανέων γὰρ </l>
<l n="54">σῶν καμάτων ἱδρῶτες ἀνάλκιδές εἰσι λαγωοί· </l>
<l n="55">σῶν δ' ἐλάφων ἀλέγιζε καὶ εὐκεράου σέο δίφρου, </l>
<l n="56">σῶν ἐλάφων ἀλέγιζε· τί σοὶ Διὸς υἷα γεραίρειν </l>
<l n="57">πορδαλίων ἐλατῆρα καὶ ἡνιοχῆς λεόντων; </l>
<l n="58">ἢν δ' ἐθέλῃς, ἔχε τόξον, Ἔρως ὅτι τόξα τιταίνει· </l>
<l n="59">παρθενικὴ φυγόδεμνε μογοστόκε, πορθμὸν ἐρώτων </l>
<l n="60">κεστὸν ἔχειν ὤφελλες ἀοσσητῆρα λοχείης, </l>
<l n="61">σὺν Παφίῃ, σὺν Ἔρωτι· σὺ γὰρ κρατέεις τοκετοῖο. </l>
<l n="62">ἀλλά, τελεσσιγόνοιο κυβερνήτειρα γενέθλης, </l>
<l n="63">ἔρχεο παιδοτόκων ἐπὶ παστάδα θηλυτεράων, </l>
<l n="64">καὶ λοχίοις βελέεσσιν ὀιστεύουσα γυναῖκας </l>
<l n="65">εἴκελος ἔσσο λέοντι λεχωίδος ἐγγύθι νύμφης, </l>
<l n="66">ἀντὶ φιλοπτολέμοιο μογοστόκος. ἀλλὰ καὶ αὐτῆς </l>
<l n="67">λῆγε μέγα φρονέουσα σαόφρονος εἵνεκα μίτρης, </l>
<l n="68">ὅττι τεῶν μελέων μεθέπων τύπον ὑψιμέδων Ζεὺς </l>
<l n="69">παρθενικὰς ἀγάμους νυμφεύεται· εἰσέτι κείνην <pb/> </l>
<l n="70">εἰκόνα σὴν βοόωσι γαμοκλόπον Ἀρκάδες ὗλαι, </l>
<l n="71">Καλλιστοῦς ἀγάμοιο γαμοστόλον, ὑμετέρην δὲ </l>
<l n="72">ἔμφρονα μάρτυρον ἄρκτον ἔτι στενάχουσι κολῶναι </l>
<l n="73">μεμφομένην νόθον εἶδος ἐρωμανὲς Ἰοχεαίρης, </l>
<l n="74">θηλυτέρης ὅτε λέκτρον ἐδύσατο θῆλυς ἀκοίτης. </l>
<l n="75">ἀλλὰ τεὴν ἀνόνητον ἀπορρίψασα φαρέτρην </l>
<l n="76">Ἥρης κάλλιπε δῆριν ἀρείονος· ἢν δ' ἐθελήσῃς, </l>
<l n="77">ὡς λοχίη πολέμιζε τελεσσιγάμῳ Κυθερείῃ.“ </l>
<l n="78" rend="indent(1)">ἔννεπε, τειρομένην δὲ παρήλυθεν Ἄρτεμιν Ἥρη. </l>
<l n="79">τὴν δὲ φόβῳ μεθύουσαν ἀπὸ φλοίσβοιο κομίζων </l>
<l n="80">ἀμφοτέρῳ πήχυνε κατηφέι Φοῖβος ἀγοστῷ, </l>
<l n="81">καί μιν ἄγων ἔστησεν ἐρημάδος ἔνδοθι λόχμης· </l>
<l n="82">νοστήσας δ' ἀκίχητος ὁμίλεε θέσπιδι χάρμῃ. </l>
<l n="83" rend="indent(1)">καὶ βυθίου προμάχου πυρόεις πρόμος ἀντίος ἔστη, </l>
<l n="84">Φοῖβος ἐς ὑσμίνην Ποσιδήιον· ἀμφὶ δὲ νευρῇ </l>
<l n="85">θῆκε βέλος καὶ πυρσὸν ἐκούφισε Δελφίδι πεύκῃ </l>
<l n="86">ἀμφοτέρῃ παλάμῃ περιδέξιος, ὄφρα κορύσσῃ </l>
<l n="87">ὁλκῷ κυματόεντι σέλας καὶ τόξα τριαίνῃ. </l>
<l n="88">αἰχμὴ δ' αἰθαλόεσσα καὶ ὑδατόεντες ὀιστοὶ </l>
<l n="89">σύμπεσον ἀλλήλοισι· κορυσσομένοιο δὲ Φοίβου </l>
<l n="90">ἄρεος ἐσμαράγησε μέλος πατρώιος Αἰθήρ, </l>
<l n="91">βρονταῖον κελάδημα· θυελλήεσσα δὲ σάλπιγξ </l>
<l n="92">οὔασι Φοιβείοισιν ἐπέκτυπε πόντιον ἠχώ· </l>
<l n="93">Τρίτων δ' εὐρυγένειος ἐβόμβεεν ἠθάδι κόχλῳ <pb/> </l>
<l n="94">ἀνδροφυὴς ἀτέλεστος, ἀπ' ἰξύος ἔγχλοος ἰχθύς· </l>
<l n="95">Νηρεΐδες δ' ἀλάλαζον· ὑπερκύψας δὲ θαλάσσης </l>
<l n="96">σειομένου τριόδοντος Ἄραψ μυκήσατο Νηρεύς. </l>
<l n="97" rend="indent(1)">οὐρανίης δὲ φάλαγγος ὑπέρτερον ἦχον ἀκούων </l>
<l n="98">Ζεὺς χθόνιος κελάδησε, μὴ Ἐννοσίγαιος ἀράσσων </l>
<l n="99">γαῖαν ἱμασσομένην ῥοθίων ἐνοσίχθονι παλμῷ </l>
<l n="100">ἁρμονίην κόσμοιο μετοχλίσσειε τριαίνῃ, </l>
<l n="101">μή ποτε κινήσας χθονίων κρηπῖδα βερέθρων </l>
<l n="102">θηητὴν τελέσειεν ἀθηήτου χθονὸς ἕδρην, </l>
<l n="103">μὴ βυθίων φλέβα πᾶσαν ἀναρρήξειεν ἐναύλων </l>
<l n="104">νερτερίῳ κευθμῶνι χέων μετανάστιον ὕδωρ, </l>
<l n="105">νέρτερον εὐρώεντα κατακλύζων πυλεῶνα. </l>
<l n="106" rend="indent(1)">τόσσος ἄρα κτύπος ὦρτο θεῶν ἔριδι ξυνιόντων, </l>
<l n="107">καὶ χθόνιαι σάλπιγγες ἐπέβρεμον· ἀμφοτέρους δὲ </l>
<l n="108">ῥάβδον ἐλαφρίζων ἀνεσείρασε μείλιχος Ἑρμῆς· </l>
<l n="109">τρισσοῖς δ' ἀθανάτοισι μίαν ξυνώσατο φωνήν· </l>
<l n="110" rend="indent(1)">„γνωτὲ Διὸς καὶ κοῦρε, σὺ μέν, κλυτότοξε, θυέλλαις </l>
<l n="111">πυρσὸν ἔα καὶ τόξα, σὺ δὲ γλωχῖνα τριαίνης, </l>
<l n="112">μὴ μακάρων Τιτῆνες ἐπεγγελάσωσι κυδοιμῷ, </l>
<l n="113">μὴ Κρονίην μετὰ δῆριν ἀπειλήτειραν Ὀλύμπου <pb/> </l>
<l n="114">δεύτερον ἀθανάτοισιν ἄρης ἐμφύλιος εἴη, </l>
<l n="115">μὴ μόθον ἄλλον ἴδοιμι μετὰ κλόνον Ἰαπετοῖο, </l>
<l n="116">μηδὲ μετὰ Ζαγρῆα καὶ ὀψιγόνου περὶ Βάκχου </l>
<l n="117">φλέξας γαῖαν ἅπασαν ἑῷ πυρὶ χωόμενος Ζεὺς </l>
<l n="118">ἀενάου κλύσσειε τὸ δεύτερον ἄντυγα κόσμου, </l>
<l n="119">ὕδασιν ὀμβρήσας χυτὸν αἰθέρα· μηδὲ νοήσω </l>
<l n="120">ἠερίοις πελάγεσσι διάβροχον ἅρμα Σελήνης· </l>
<l n="121">μὴ ψυχρὴν ἐχέτω Φαέθων πάλιν ἔμπυρον αἴγλην. </l>
<l n="122">πρεσβυτέρῳ δ' ὑπόεικε κυβερνητῆρι θαλάσσης, </l>
<l n="123">πατροκασιγνήτῳ τανύων χάριν, ὅττι γεραίρει </l>
<l n="124">εἰναλίην σέο Δῆλον ἁλὸς μεδέων Ἐνοσίχθων· </l>
<l n="125">μή σε λίπῃ φοίνικος ἔρως καὶ μνῆστις ἐλαίης. </l>
<l n="126">τίς πάλιν, Ἐννοσίγαιε, δικασπόλος ἐνθάδε Κέκροψ, </l>
<l n="127">τίς πάλιν Ἴναχος ἄλλος ἑὴν πόλιν ἴαχεν Ἥρῃ, </l>
<l n="128">ὅττι καὶ Ἀπόλλωνι κορύσσεαι, ὥς περ Ἀθήνῃ, </l>
<l n="129">καὶ μόθον ἄλλον ἔχεις προτέρην μετὰ φύλοπιν Ἥρης; </l>
<l n="130">καὶ σύ, πάτερ μεγάλοιο κερασφόρε Δηριαδῆος, </l>
<l n="131">Ἡφαίστου πεφύλαξο σέλας μετὰ λαμπάδα Βάκχου, </l>
<l n="132">μή σε πυριγλώχινι καταφλέξειε κεραυνῷ.“ </l>
<l n="133" rend="indent(1)">ὣς εἰπὼν ἀνέκοψε θεῶν ἔμφυλον ἐνυώ. </l>
<l n="134">καὶ τότε λυσσήεις παλινάγρετον ἄμφεπε χάρμην <pb/> </l>
<l n="135">Δηριάδης βαρύμηνις, ἀπήμονας ὡς ἴδε Βάκχας· </l>
<l n="136">καὶ μόθον ἀρτεμέοντος ὀπιπεύων Διονύσου </l>
<l n="137">εἰς ἐνοπὴν οἴστρησε πεφυζότας ἡγεμονῆας· </l>
<l n="138">καὶ ξυνὴν πρυλέεσσι καὶ ἱππήεσσιν ἀπειλὴν </l>
<l n="139">βάρβαρον ἐσμαράγησε βαρυφθόγγων ἀπὸ λαιμῶν· </l>
<l n="140" rend="indent(1)">„σήμερον ἢ Διόνυσον ἐγὼ πλοκαμῖδος ἐρύσσω, </l>
<l n="141">ἠὲ μόθος Βακχεῖος ἀιστώσει γένος Ἰνδῶν. </l>
<l n="142">ὑμεῖς μὲν Σατύροισιν ἀλεξήτειραν ἀνάγκην </l>
<l n="143">στήσατε· Δηριάδης δὲ κορυσσέσθω Διονύσῳ. </l>
<l n="144">ἡμερίδων δὲ πέτηλα καὶ ὄργανα ποικίλα Βάκχου </l>
<l n="145">φλέξατε, καὶ κλισίας ἐμπρήσατε· Μαιναλίδας δὲ </l>
<l n="146">δμωίδας αὐχήεντι κομίσσατε Δηριαδῆι· </l>
<l n="147">καὶ πυρὶ δήια θύρσα μαραίνετε· βουκεράων δὲ </l>
<l n="148">Σιληνῶν Σατύρων τε πολυσπερέων κεφαλάων </l>
<l n="149">λήιον ἀμήσαντες ἀλοιητῆρι σιδήρῳ </l>
<l n="150">στέψατε πάντα μέλαθρα βοοκραίροισι καρήνοις. </l>
<l n="151">μὴ Φαέθων στρέψειε πυραυγέας ἐς δύσιν ἵππους, </l>
<l n="152">πρὶν Σατύρους καὶ Βάκχον ἀλυκτοπέδῃσι κομίσσω </l>
<l n="153">σφιγγόμενον καὶ στικτὸν ἐμῇ δεδαϊγμένον αἰχμῇ </l>
<l n="154">ῥωγαλέον φορέοντα κατὰ στέρνοιο χιτῶνα, </l>
<l n="155">θύρσον ἀπορρίψαντα· τανυπλοκάμων δὲ γυναικῶν </l>
<l n="156">χαίτην ἀμπελόεσσαν ἐμῷ τεφρώσατε δαλῷ. </l>
<l n="157">θαρσαλέοι δὲ γένεσθε, καὶ Ἰνδῴην μετὰ χάρμην </l>
<l n="158">νίκην κυδιάνειραν ἀείσατε Δηριαδῆος, <pb/> </l>
<l n="159">ὄφρα τις ἐρρίγῃσι καὶ ὀψιγόνων στρατὸς ἀνδρῶν </l>
<l n="160">Ἰνδοῖς Γηγενέεσσιν ἀνικήτοισιν ἐρίζειν.“ </l>
<l n="161" rend="indent(1)">ἔννεπε, καὶ προμάχους μετανεύμενος ἄλλον ἐπ' ἄλλῳ </l>
<l n="162">ἡνιόχους οἴστρησεν ἀμετροβίων ἐλεφάντων, </l>
<l n="163">καὶ πρυλέων πομπῆας ἐπεστήριξε κυδοιμῷ </l>
<l n="164">μαρναμένων πυργηδόν. ὁμοζήλῳ δὲ κυδοιμῷ </l>
<l n="165">θυρσομανὴς Διόνυσος ἐρημονόμων στίχα θηρῶν </l>
<l n="166">εἰς ἐνοπὴν βάκχευεν· ὀριτρεφέες δὲ μαχηταὶ </l>
<l n="167">δαιμονίῃ βρυχηδὸν ἐβακχεύθησαν ἱμάσθλῃ· </l>
<l n="168">καὶ πολὺς ἐκ στομάτων ἐκορύσσετο μαινόμενος θὴρ </l>
<l n="169">ὠμοβόρων τε δράκοντες ἀποπτύοντες ὀδόντων </l>
<l n="170">τηλεβόλους πόμπευον ἐς ἠέρα πίδακας ἰοῦ </l>
<l n="171">χάσματι συρίζοντι μεμυκότος ἀνθερεῶνος, </l>
<l n="172">λοξὰ παρασκαίροντες· ἐς ἀντιβίους δὲ θορόντες </l>
<l n="173">αὐτόματον σκοπὸν εἶχον ἐχιδνήεντες ὀιστοί· </l>
<l n="174">καὶ σκολιαῖς ἑλίκεσσιν ἐμιτρώθη δέμας Ἰνδῶν </l>
<l n="175">ἰλλομένων, βροτέους δὲ πόδας σφηκώσατο σειρὴ </l>
<l n="176">εἰς δρόμον ἀίσσοντας. ἀρειμανέες δὲ γυναῖκες </l>
<l n="177">δῆριν ἐμιμήσαντο δρακοντοβόλου Φιδαλείης, </l>
<l n="178">ἥ ποτε κέντρον ἔχουσα γυναικείοιο κυδοιμοῦ <pb/> </l>
<l n="179">δυσμενέας νίκησεν ἐχιδνήεσσι κορύμβοις· </l>
<l n="180">καί τις ἀπὸ στομάτων δολιχόσκιον ἔγχος ἰάλλων </l>
<l n="181">ἰὸν ἀκοντιστῆρα κατέπτυε Δηριαδῆος, </l>
<l n="182">καὶ φονίῃ ῥαθάμιγγι χάλυψ ἐδιαίνετο θώρηξ. </l>
<l n="183">καὶ νέκυς ἐν χθονὶ κεῖτο τυπεὶς ζώοντι βελέμνῳ, </l>
<l n="184">ἄπνοος ἀμφιέπων βέλος ἔμπνοον. ὀρθοπόδων δὲ </l>
<l n="185">εἰς λοφιὴν ἐπίκυρτον ἀναΐξας ἐλεφάντων </l>
<l n="186">πόρδαλις ᾐώρητο μετάρσιος ἅλματι ταρσῶν· </l>
<l n="187">πυκνὰ δὲ θηρείοιο κατεστήρικτο καρήνου, </l>
<l n="188">καὶ δρόμον ἠρώησε τανυκνήμων ἐλεφάντων. </l>
<l n="189">καὶ πολὺς ἐσμὸς ἔπιπτε, βαρυσμαράγων ἀπὸ λαιμῶν </l>
<l n="190">φρικτὸν ἐρημονόμων ἀίων βρύχημα λεόντων· </l>
<l n="191">καί τις ἐνικήθη τρομέων μυκήματα ταύρου, </l>
<l n="192">καὶ βοὸς εἰσορόων βλοσυρῆς γλωχῖνα κεραίης </l>
<l n="193">λοξὸν ἀκοντίζουσαν ἐς ἠέρα· φοιταλέος δὲ </l>
<l n="194">εἰς φόβον ἄλλος ὄρουσεν ὑποφρίσσων γένυν ἄρκτου· <pb/> </l>
<l n="195">θηρείαις δ' ἰαχῇσιν ὁμόκτυπος ἄλλος ἐπ' ἄλλῳ </l>
<l n="196">Πανὸς ἀνικήτοιο κύων συνυλάκτεε λαιμῷ, </l>
<l n="197">καὶ μόθον ὑλακόμωρον ἐδείδεσαν αἴθοπες Ἰνδοί. </l>
<l n="198" rend="indent(1)">ξυνὴ δ' ἀμφοτέροισιν ὁμόζυγος ἦεν ἐνυώ· </l>
<l n="199">γαῖα δὲ διψώουσα φόνου κυμαίνετο λύθρῳ </l>
<l n="200">κτεινομένων ἑκάτερθε, πολυσπερέων δὲ δαμέντων </l>
<l n="201">πληθύι τοσσατίῃ νεκύων ἐστείνετο Λήθη· </l>
<l n="202">χειρὶ δ' ἀνοχλίζων Ἀίδης ὀρφναῖον ὀχῆα </l>
<l n="203">εὐρυτέρους πυλεῶνας ἑῶν ὤιξε μελάθρων, </l>
<l n="204">στεινομένων ἑκάτερθε, διεσσυμένων δὲ βερέθρου </l>
<l n="205">Ταρτάριον μύκημα Χαρωνίδες ἔκτυπον ὄχθαι. </l>
<l n="206" rend="indent(1)">καὶ πολὺς ἐγρεκύδοιμος ἔην κτύπος, ἀντιβίων δὲ </l>
<l n="207">ὠτειλὴ κταμένων ἑτερότροπος, ὧν ὁ μὲν αὐτῶν </l>
<l n="208">ἱππόθεν ὠλίσθησε τετυμμένος ἀνθερεῶνα, </l>
<l n="209">ὃς δὲ κατὰ στέρνοιο περίτροχον ἄντυγα μαζοῦ, </l>
<l n="210">ὃς δὲ μέσον κενεῶνα πεπαρμένος ἔκθορε δίφρου· </l>
<l n="211">ἄλλος ἐυγλώχινι παρ' ὀμφαλὸν ἄκρον ὀιστῷ </l>
<l n="212">βλήμενος αὐτοκύλιστος ὁμίλεε γείτονι πότμῳ, </l>
<l n="213">ὃς δὲ τυπεὶς μεσάτης ὑπὲρ ἄντυγος, ὃς δὲ δι' ὤμου· </l>
<l n="214">καὶ φυγὰς ἄλλος ἔπιπτε ῥάχιν τετορημένος αἰχμῇ, </l>
<l n="215">πεζὸς ἀελλήεντα τετυμμένον ἵππον ἐάσσας· <pb/> </l>
<l n="216">ὃς δὲ πεσὼν ἀνίουλος ὀδύρετο σύντροφον ἥβην· </l>
<l n="217">καί τις ἀναλθήτῳ κεχαραγμένος ἧπαρ ὀιστῷ </l>
<l n="218">κύμβαχος ἐξ ἐλέφαντος ἐπεγδούπησε κονίῃ, </l>
<l n="219">κρᾶτα παρακλίνας δαπέδῳ, καὶ χεῖρας ἑλίξας </l>
<l n="220">αἱμαλέην πήχυνε κατηφέι γαῖαν ἀγοστῷ. </l>
<l n="221" rend="indent(1)">καί τις ἀνὴρ ἱππῆος ἐναντία δόχμιος ἔστη, </l>
<l n="222">καὶ σάκεος κενεῶνα χυτῆς ἔπλησε κονίης, </l>
<l n="223">καὶ χθονὶ ταρσὸν ἔπηξε, δεδεγμένος ἀνέρος ὁρμήν· </l>
<l n="224">χειρὶ δὲ θαρσαλέῃ πολυδαίδαλον ἀσπίδα τείνων </l>
<l n="225">ἱππείην ψαμάθοισιν ὅλην ἔρραινεν ὀπωπήν· </l>
<l n="226">βακχεύσας δὲ κάρηνον ἄνω νεύοντι προσώπῳ </l>
<l n="227">ἵππος ἀνῃώρητο κονισαλέην τρίχα σείων, </l>
<l n="228">καμπύλα δ' εὐλάιγγος ἀπέπτυεν ἄκρα χαλινοῦ· </l>
<l n="229">τρίβων δ' ἀγκυλόδοντα παλυνομένην γένυν ἀφρῷ </l>
<l n="230">ὑψιτενὴς δεδόνητο, καὶ ὄρθιον αὐχένα πάλλων </l>
<l n="231">οἰστρήεις ἀχάλινος ἐπεστηρίζετο γαίῃ </l>
<l n="232">ποσσὶν ὀπισθιδίοισι, καὶ αἰθύσσων κόνιν ὁπλῇ </l>
<l n="233">εἰς πέδον ἠκόντιζεν ἀπόσσυτον ἡνιοχῆα. </l>
<l n="234">αὐτὰρ ὁ κεκλιμένῳ ταχὺς ἔδραμε κάρχαρος ἀνήρ, </l>
<l n="235">γυμνὸν ἔχων θοὸν ἆορ· ὑπὲρ δαπέδου δὲ ταθέντος </l>
<l n="236">κυανέου προμάχοιο διέθρισεν ἀνθερεῶνα. </l>
<l n="237">ἀλλ' ὅ γ' ἐριπτοίητος ἐχάζετο πῶλος ἀλήτης, </l>
<l n="238">γείτονος ἡνιόχοιο δεδεγμένος ἦχον ἱμάσθλης, </l>
<l n="239">οἰκτρὸν ἑὸν θνήσκοντα διαστείβων ἐλατῆρα, </l>
<l n="240">κείμενον ἀρτιδάικτον, ἐπισπαίροντα κονίῃ. <pb/> </l>
<l n="241" rend="indent(1)">Κολλήτης δ' ἀπέλεθρος ἔχων περιμήκεα μορφήν, </l>
<l n="242">δύσμαχος, ἐννεάπηχυς, ὁμοίιος Ἀλκυονῆι, </l>
<l n="243">Βακχείης κατὰ μέσσον ἐμαίνετο δηιοτῆτος· </l>
<l n="244">Βασσαρίδων δὲ φάλαγγα μετὰ κλόνον ἤθελεν ἕλκειν </l>
<l n="245">εἰς εὐνὴν ἀνάεδνον ἀναγκαίων ὑμεναίων, </l>
<l n="246">καὶ κενεῇ πολέμιζεν ἐπ' ἐλπίδι, τηλίκος ἀνήρ, </l>
<l n="247">οἷος ἔην θρασὺς Ὦτος ἀνέμβατον αἰθέρα βαίνων, </l>
<l n="248">ἁγνὸν ἀνυμφεύτου ποθέων λέχος Ἰοχεαίρης, </l>
<l n="249">οἷος ἔην φιλέων καθαρῆς ὑμέναιον Ἀθήνης </l>
<l n="250">ὑψινεφὴς ἐς Ὄλυμπον ἀκοντίζων Ἐφιάλτης· </l>
<l n="251">Κολλήτης πέλε τοῖος ὑπέρτερος, αἰθέρι γείτων, </l>
<l n="252">Γηγενέος προγόνοιο θεημάχον αἷμα κομίζων, </l>
<l n="253">Ἰνδοῦ πρωτογόνοιο· καὶ ἄρκιος ἔπλετο μορφῇ </l>
<l n="254">δῆσαι θοῦρον Ἄρηα μεθ' υἱέας Ἰφιμεδείης· </l>
<l n="255">ἀλλὰ τόσον περ ἐόντα γυνὴ κτάνεν ὀξέι πέτρῳ, </l>
<l n="256">Βακχιάδος Χαρόπεια κυβερνήτειρα χορείης. </l>
<l n="257" rend="indent(1)">καί τις ἀριστεύουσαν ἰδὼν ὑψαύχενα κούρην </l>
<l n="258">θαῦμα χόλῳ κεράσας τρομερὴν ἐφθέγξατο φωνήν· </l>
<l n="259" rend="indent(1)">„Ἆρες, Ἄρες, λίπε τόξα καὶ ἀσπίδα καὶ σέο λόγχην, </l>
<l n="260">Ἆρες, ἐσυλήθης, λίπε Καύκασον· ἀνδροφόνους γὰρ </l>
<l n="261">ἀλλοίας Διόνυσος Ἀμαζόνας εἰς μόθον ἕλκει· </l>
<l n="262">ὁπλοφόρους δονέουσιν ἀνάσπιδες· ὑμετέρου γὰρ </l>
<l n="263">οὐκ ἀπὸ Θερμώδοντος ἑὰς ἐκόμισσε γυναῖκας. </l>
<l n="264">ξεῖνον ἴδον καὶ ἄπιστον ἐγὼ τύπον· οὐ σάκος ὤμοις, </l>
<l n="265">οὐ δόρυ θοῦρον ἔχουσιν Ἀμαζονίδες Διονύσου· <pb/> </l>
<l n="266">οὐ τόσον εὐθώρηκες ἀριστεύουσι γυναῖκες </l>
<l n="267">Καυκασίδες· Βάκχαι δὲ φιλοπτόρθων ἀπὸ χειρῶν </l>
<l n="268">φυλλάδας αἰχμάζουσι, καὶ οὐ χατέουσι σιδήρου. </l>
<l n="269">ὤμοι Δηριάδαο μεμηνότος, ὅττι γυναῖκες </l>
<l n="270">χαλκείους ὀνύχεσσι διασχίζουσι χιτῶνας.“ </l>
<l n="271" rend="indent(1)">ἔννεπε θαμβήσας κραναὸν βέλος, οἷον ἑλοῦσα </l>
<l n="272">τηλίκον ὑψικάρηνον ἀπέκτανεν ἀνέρα Βάκχη. </l>
<l n="273" rend="indent(1)">Δηριάδης δ' ἀκίχητος ἐπέδραμε θυιάσι Βάκχαις, </l>
<l n="274">καὶ Χαρόπην ἐδίωκε λιθοσσόον· ἡ δὲ φυγοῦσα </l>
<l n="275">μάρνατο θαρσήεσσα παρισταμένη Διονύσῳ, </l>
<l n="276">θύρσον ἀκοντίζουσα φιλάνθεμον εὐάδι χάρμῃ. </l>
<l n="277">Δηριάδης δ' Ὀρίθαλλον ἀπηλοίησε σιδήρῳ, </l>
<l n="278">Κουρήτων ὁμόφυλον, Ἀβαντίδος ἀστὸν ἀρούρης. </l>
<l n="279">καὶ κοτέων ἑτάροιο δεδουπότος ἀρχὸς Ἀβάντων </l>
<l n="280">Καρμίνων βασιλῆα κατεπρήνιξε Μελισσεύς, </l>
<l n="281">Κύλλαρον, ὀξυόεντι κατ' αὐχένος ἄορι τύψας, </l>
<l n="282">Λωγασίδην, ὃς μοῦνος, ἐπεὶ σοφὸς ἔσκε μαχητής, </l>
<l n="283">Δηριάδῃ μεμέλητο δοριθρασέων πλέον Ἰνδῶν ... </l>
<l n="284">καί μιν ἄναξ φιλέοι μετὰ Μορρέα· πολλάκι δ' αὐτῇ <pb/> </l>
<l n="285">Ὀρσιβόῃ καὶ ἄνακτι μιῆς ἔψαυσε τραπέζης, </l>
<l n="286">θυγατέρων βασιλῆος ὁμέστιος· ἀμφοτέροις γὰρ </l>
<l n="287">ἔγχεϊ καὶ πραπίδεσσιν ὑπέρβαλε σύντροφον ἥβην. </l>
<l n="288">ἔνθα πολὺς προμάχῳ πρόμος ἤρισεν· ὑψιφανὴς δὲ </l>
<l n="289">Πευκετίῳ πολέμιζεν ἀερσιπόδης Ἁλιμήδης, </l>
<l n="290">καὶ Φλογίῳ κεκόρυστο Μάρων καὶ Θουρέι Ληνεύς. </l>
<l n="291" rend="indent(1)">ὑσμίνης δὲ τάλαντα πατὴρ ἔκλινε Κρονίων· </l>
<l n="292">καὶ βριαρῷ Διόνυσος ἐμάρνατο Δηριαδῆι, </l>
<l n="293">μίξας ἔγχεϊ θύρσον· ἀκοντοφόρῳ δὲ μαχητῇ </l>
<l n="294">† πῇ μὲν ἀκοντίζοντι μετάτροπον εἶδος ἀμείβων </l>
<l n="295">δύσατο παντοίης πολυδαίδαλα φάσματα μορφῆς ... </l>
<l n="296">πῇ δὲ θυελλήεσσα κορύσσετο μαινομένη φλόξ, </l>
<l n="297">ἀγκύλον αἰθύσσουσα σέλας βητάρμονι καπνῷ. </l>
<l n="298">ἄλλοτε κυμαίνων ἀπατήλιον ἔρρεεν ὕδωρ, </l>
<l n="299">ὑγρὸς ὀιστεύων διερὸν βέλος· ἀμφιέπων δὲ </l>
<l n="300">ἰσοφυὲς μίμημα λεοντείοιο προσώπου </l>
<l n="301">ὄρθιον ἠέρταζε μετάρσιον ἀνθερεῶνα, </l>
<l n="302">τρηχαλέον βρύχημα χέων πυκινότριχι λαιμῷ, <pb/> </l>
<l n="303">ὡς κέλαδον βρονταῖον ἐρισμαράγοιο τοκῆος. </l>
<l n="304">καὶ σκιερῆς φορέων πολυδαίδαλον εἶδος ὀπωπῆς </l>
<l n="305">ἀλλοφανὴς μορφοῦτο, καὶ εἴκελος ἔρνεϊ γαίης </l>
<l n="306">αὐτοτελὴς ἀκίχητος ἀνέδραμεν, αἰθέρα τύπτων, </l>
<l n="307">ὡς πίτυς, ὡς πλατάνιστος· ἀμειβομένου δὲ καρήνου </l>
<l n="308">μιμηλοῖς πετάλοισι νόθην δενδρώσατο χαίτην, </l>
<l n="309">γαστέρα θάμνον ἔχων περιμήκετον· ἀκρεμόνας δὲ </l>
<l n="310">χεῖρας ἑὰς ποίησε, καὶ ἐφλοίωσε χιτῶνας, </l>
<l n="311">καὶ πόδας ἐρρίζωσεν· ἀνακρούων δὲ κεραίαις </l>
<l n="312">μαρναμένου βασιλῆος ἐπεψιθύριζε προσώπῳ· </l>
<l n="313">καὶ στικτοῖς μελέεσσι τύπον μιμηλὸν ὑφαίνων </l>
<l n="314">πόρδαλις ὑψιπότητος ἀνέδραμεν ἅλματι ταρσῶν, </l>
<l n="315">καὶ λοφιῆς ἐπέβαινεν ἀερσιλόφων ἐλεφάντων </l>
<l n="316">κοῦφα βιβάς· ἐλέφας δὲ παρήορον ἅρμα τινάσσων </l>
<l n="317">εἰς πέδον ἠκόντιζε θεημάχον ἡνιοχῆα, </l>
<l n="318">σείων φαιδρὰ λέπαδνα καὶ ἀγκύλα κύκλα χαλινῶν. </l>
<l n="319">οὐδὲ πεσὼν ἀμέλησε πέλωρ πρόμος, ἀλλὰ Λυαίῳ </l>
<l n="320">μάρνατο μορφωθέντι καὶ οὔτασε πόρδαλιν αἰχμῇ. </l>
<l n="321">ἀλλὰ πάλιν μετάμειψε θεὸς δέμας· ὑψιφανὴς γάρ, </l>
<l n="322">ἠέρα θερμαίνων, ἐλελίζετο πυρσὸς ἀλήτης, </l>
<l n="323">αἰθύσσων ἀνέμοις φλογόεν βέλος, ἀμφὶ δὲ μαζοὺς </l>
<l n="324">στήθεα λαχνήεντα διέτρεχε Δηριαδῆος </l>
<l n="325">κυκλόθεν· ὑψιπόρου δὲ δεδεγμένος ἅλματα καπνοῦ </l>
<l n="326">ἀργενναῖς λαγόνεσσιν Ἄραψ ἐμελαίνετο θώρηξ, <pb/> </l>
<l n="327">βαλλόμενος σπινθῆρι· πυριβλήτου δὲ φορῆος </l>
<l n="328">ἡμιδαὴς ζείοντι λόφῳ θερμαίνετο πήληξ. </l>
<l n="329">ἐκ βλοσυροῦ δὲ λέοντος ἐφαίνετο κάπρος ἀλήτης </l>
<l n="330">εὐρύνων μέγα χάσμα δασύτριχος ἀνθερεῶνος </l>
<l n="331">καὶ λοφιὴν πελάσας ἐπὶ γαστέρι Δηριαδῆος </l>
<l n="332">ὀρθὸς ὀπισθιδίοιο ποδὸς στηρίζετο παλμῷ </l>
<l n="333">θηγαλέοις ὀνύχεσσι μέσον κενεῶνα χαράσσων. </l>
<l n="334" rend="indent(1)">Δηριάδης δ' ὑπέροπλος ἐμάρνατο φάσματι κωφῷ, </l>
<l n="335">ἐλπίδι μαψιδίῃ πεφορημένος· ἤθελε δ' αἰεὶ </l>
<l n="336">ἀψαύστοις ἀκίχητον ἑλεῖν εἴδωλον ἀγοστοῖς· </l>
<l n="337">ἀντιτύπου δὲ λέοντος ἑὸν δόρυ πῆξε μετώπῳ, </l>
<l n="338">μῦθον ἀπειλητῆρα χέων πολυειδέι Βάκχῳ· </l>
<l n="339" rend="indent(1)">„τί πτώσσεις, Διόνυσε; τί σοι δόλος ἀντὶ κυδοιμοῦ; </l>
<l n="340">Δηριάδην τρομέων πολυδαίδαλον εἶδος ἀμείβεις; </l>
<l n="341">πόρδαλις οὐ κλονέει με φυγοπτολέμου Διονύσου, </l>
<l n="342">ἄρκτον ὀιστεύω, καὶ δένδρεον ἄορι τέμνω· </l>
<l n="343">ψευδομένου δὲ λέοντος ἐγὼ κενεῶνα χαράξω. </l>
<l n="344">ἀλλὰ σοφοὺς Βραχμῆνας ἀτευχέας εἰς σὲ κορύσσω· </l>
<l n="345">γυμνοὶ γὰρ γεγάασι, θεοκλήτοις δ' ἐπαοιδαῖς </l>
<l n="346">πολλάκις ἠερόφοιτον, ὁμοίιον ἄζυγι ταύρῳ, <pb/> </l>
<l n="347">οὐρανόθεν κατάγοντες ἐφαρμάξαντο Σελήνην, </l>
<l n="348">πολλάκι δ' ἱππεύοντος ἐπειγομένων ἐπὶ δίφρων </l>
<l n="349">ἀσταθέος Φαέθοντος ἀνεκρούσαντο πορείην.“ </l>
<l n="350" rend="indent(1)">ἔννεπε παπταίνων ἑτερότροπα φάσματα Βάκχου· </l>
<l n="351">καὶ νόον εἶχεν ἄπιστον· ἀκηλήτῳ δὲ μενοινῇ </l>
<l n="352">τέχνην φαρμακόεσσαν ἐπιγράψας Διονύσῳ </l>
<l n="353">ἔλπετο νικήσειν Διὸς υἱέα μύστιδι τέχνῃ. </l>
<l n="354" rend="indent(1)">ἔνθα θορὼν ἀκίχητος ἀνέδραμεν ὑψόθι δίφρων· </l>
<l n="355">καὶ θεὸς ἀφραίνοντα θεημάχον ἄνδρα δοκεύων </l>
<l n="356">ἄμπελον ἐβλάστησεν ἀρηγόνα δηιοτῆτος. </l>
<l n="357">καί τις ἐυσταφύλοιο θεήλατος οἰνάδος ὄρπηξ </l>
<l n="358">ἑρπύζων κατὰ βαιὸν ἐς ἀργυρόκυκλον ἀπήνην </l>
<l n="359">Δηριάδην ἔσφιγξεν ἀπειλητῆρι κορύμβῳ, </l>
<l n="360">ἀμφιπεριπλέγδην πεπεδημένον· ἀρτιθαλῆ δὲ </l>
<l n="361">σύμφυτον αἰθύσσων ἐπὶ βότρυϊ βότρυν ἀλήτην </l>
<l n="362">μαινομένου βασιλῆος ἐπισκιόωντα προσώπῳ </l>
<l n="363">σείετο μιτρώσας ὅλον ἀνέρα· Δηριάδην δὲ </l>
<l n="364">αὐτοφυὴς ἐμέθυσσεν ἕλιξ εὐώδεϊ καρπῷ· </l>
<l n="365">γυιοπέδην δ' ἀσίδηρον ἐπέπλεκε δίζυγι ταρσῷ, </l>
<l n="366">καὶ πόδας ἐρρίζωσεν ὁμοζυγέων ἐλεφάντων ... </l>
<l n="367">ἀρραγέος κισσοῖο· καὶ οὐ τόσον ὁλκάδα πόντου </l>
<l n="368">θηκτὰ περιπλεκέων ἐχενηίδος ἄκρα γενείων </l>
<l n="369">δεσμῷ καρχαρόδοντι διεστήριξε θαλάσσῃ· <pb/> </l>
<l n="370">τοῖον ἔην μίμημα. μάτην δ' ἐλέφαντας ἐπείγων </l>
<l n="371">ἡνίοχος βαρύδουπον ἑὴν ἐλέλιζεν ἱμάσθλην, </l>
<l n="372">κέντροις ὀξυτέροισιν ἀπειθέα νῶτα χαράσσων. </l>
<l n="373">καὶ τόσον Ἰνδὸν ἄνακτα, τὸν οὐ κτάνεν ἄσπετος αἰχμή, </l>
<l n="374">ἀμπελόεις νίκησεν ἕλιξ πρόμος· ἀμφιέπων δὲ </l>
<l n="375">ἡμερίδων ὄρπηκι κατάσχετον ἀνθερεῶνα </l>
<l n="376">πνίγετο Δηριάδης σκολιῷ τεθλιμμένος ὁλκῷ. </l>
<l n="377">καὶ μογέων ἀτίνακτος ἐλίσσετο μαινάδι φωνῇ, </l>
<l n="378">λεπτὸν ἔχων ὀλόλυγμα θεουδέος ἀνθερεῶνος, </l>
<l n="379">νεύμασιν ἀφθόγγοις ἱκετήσια δάκρυα λείβων· </l>
<l n="380">καὶ παλάμην ὤρεξεν ἀναυδέα, μάρτυρι σιγῇ </l>
<l n="381">μόχθον ὅλον βοόων· τὸ δὲ δάκρυον ἔπλετο φωνή. </l>
<l n="382">καὶ σκεδάσας Διόνυσος ἑὴν πολύδεσμον ὀπώρην </l>
<l n="383">γυιοπέδην εὔβοτρυν ἀνέσπασε Δηριαδῆος, </l>
<l n="384">καὶ στέφος ἡμερίδων ἑλικώδεα κισσὸν ἐλάσσας </l>
<l n="385">δέσμιον αὐχένα λῦσεν ὁμοπλεκέων ἐλεφάντων. </l>
<l n="386">οὐ δὲ φυγὼν δρυόεντα τανυπτόρθοιο κορύμβου </l>
<l n="387">δεσμὸν ἀπειλητῆρα καὶ αὐτοέλικτον ἀνάγκην </l>
<l n="388">Δηριάδης ἀπέειπεν ἐθήμονα κόμπον ἀπειλῆς, </l>
<l n="389">ἀλλὰ πάλιν πρόμος ἔσκε θεημάχος· εἶχε δὲ βουλὴν </l>
<l n="390">διχθαδίην, ἢ Βάκχον ἑλεῖν ἢ δμῶα τελέσσαι. </l>
<l n="391" rend="indent(1)">ἀμφοτέρους δ' ἀνέκοψε μάχης ἀμφίδρομος ὄρφνη. </l>
<l n="392">καὶ μόθος ἦν μετὰ νύκτα, καὶ ὑπναλέων ἀπὸ λέκτρων </l>
<l n="393">ἐγρομένους θώρηξεν ἀμοιβαίη πάλιν Ἠώς. <pb/> </l>
<l n="394" rend="indent(1)">οὐδὲ μόθων τέλος ἦεν ἐπειγομένῳ Διονύσῳ, </l>
<l n="395">ἀλλὰ τόσων μετὰ κύκλα κυλινδομένων ἐνιαυτῶν </l>
<l n="396">ῥυθμὸν Ἐνυαλίοιο μάτην ἐπεβόμβεε σάλπιγξ. </l>
<l n="397">ἤδη δ' ἐγρεμόθων ἐτέων πολυκαμπέι νύσσῃ </l>
<l n="398">Βακχιὰς ὀψιτέλεστος ἐμαίνετο μᾶλλον ἐνυώ. </l>
<l n="399" rend="indent(1)">οὐ μὲν ἀφειδήσαντες ἀρειμανέος Διονύσου </l>
<l n="400">κάλλιπον ἀμνήστοισι μεμηλότα μῦθον ἀήταις </l>
<l n="401">Δικταῖοι Ῥαδαμᾶνες ὁμόφρονες· ἀλλὰ Λυαίῳ </l>
<l n="402">νῆας ἐτεχνήσαντο μαχήμονας· ἀμφὶ δὲ λόχμας </l>
<l n="403">ποίπνυον ἄλλοθεν ἄλλος· ὁ μὲν τορνώσατο γόμφους, </l>
<l n="404">ὃς δὲ μέσην πεπόνητο περὶ τρόπιν, ἴκρια δ' ἄλλος </l>
<l n="405">ὀρθὰ περὶ σταμίνεσσιν ἀμοιβαίῃσιν ὑφαίνων </l>
<l n="406">ὁλκάδι τοῖχον ἔτευχεν ἐπηγκενίδας τε συνάπτων </l>
<l n="407">μηκεδανὰς κατέπηξε, βαθυνομένῃ δὲ μεσόδμῃ </l>
<l n="408">ὑψιφανῆ μέσον ἱστὸν Ἄραψ ὠρθώσατο τέκτων, </l>
<l n="409">λαίφεϊ πεπταμένῳ πεφυλαγμένον· αὐτὰρ ἐπ' ἄκρῳ </l>
<l n="410">δουρατέην ἐπίκυρτον ἐτορνώσαντο κεραίην </l>
<l n="411">ἴδμονες εὐπαλάμοιο καὶ Ἡφαίστου καὶ Ἀθήνης. </l>
<l n="412" rend="indent(1)">ὣς οἱ μὲν μογέοντες ἀμιμήτῳ τινὶ τέχνῃ </l>
<l n="413">Βάκχῳ νῆας ἔτευχον. ἐπασχαλόων δὲ κυδοιμῷ </l>
<l n="414">μαντοσύνης Διόνυσος ἑῆς ἐμνήσατο Ῥείης, </l>
<l n="415">ὅττι τέλος πολέμοιο φανήσεται, ὁππότε Βάκχοι </l>
<l n="416">εἰναλίην Ἰνδοῖσιν ἀναστήσωσιν ἐνυώ. <pb/> </l>
<l n="417">καὶ Λύκος ἀκροτάτοιο δι' οἴδματος ἡνιοχεύων, </l>
<l n="418">νεύμασιν ἀτρέπτοισιν ὑποδρήσσων Διονύσου, </l>
<l n="419">ἄβροχον ἡνιόχευεν ὁδοιπόρον ἅρμα θαλάσσης, </l>
<l n="420">ἧχι σοφοὶ Ῥαδαμᾶνες, ἁλιπλανέες μετανάσται, </l>
<l n="421">νῆας ἐτεχνήσαντο θαλασσομόθῳ Διονύσῳ. </l>
<l n="422">καὶ τότε, τετραπόροιο χρόνου στροφάλιγγα κυλίνδων, </l>
<l n="423">ἱππεύων ἔτος ἕκτον ἑλίσσετο καμπύλος Αἰών ... </l>
<l n="424">εἰς ἀγορὴν ἐκάλεσσε μελαρρίνων γένος Ἰνδῶν </l>
<l n="425">Δηριάδης σκηπτοῦχος· ἐπειγομένῳ δὲ πεδίλῳ </l>
<l n="426">λαὸν ἀολλίζων ἑτερόθροον ἤιε κῆρυξ. </l>
<l n="427">αὐτίκα δ' ἠγερέθοντο πολυσπερέων στίχες Ἰνδῶν, </l>
<l n="428">ἑζόμενοι στοιχηδὸν ἀμοιβαίων ἐπὶ βάθρων· </l>
<l n="429">λαοῖς δ' ἀγρομένοισιν ἄναξ ἀγορήσατο Μορρεύς· </l>
<l n="430" rend="indent(1)">„ἴστε, φίλοι, τάχα πάντες, ἅ περ κάμον ὑψόθι Ταύρου, </l>
<l n="431">εἰσόκε γαῖα Κίλισσα καὶ Ἀσσυρίων γένος ἀνδρῶν </l>
<l n="432">αὐχένα δοῦλον ἔκαμψεν ὑπὸ ζυγὰ Δηριαδῆος· </l>
<l n="433">ἴστε καί, ὅσσα τέλεσσα καταιχμάζων Διονύσου, </l>
<l n="434">μαρνάμενος Σατύροισι καὶ ἀμητῆρι σιδήρῳ </l>
<l n="435">τέμνων ἐχθρὰ κάρηνα βοοκραίροιο γενέθλης, </l>
<l n="436">ὁππότε Βασσαρίδων πεπεδημένον ἐσμὸν ἐρύσσας </l>
<l n="437">ὤπασα Δηριάδῃ πολέμου γέρας, ὧν ὑπὸ λύθρῳ </l>
<l n="438">ἄστεος εὐλάιγγες ἐφοινίχθησαν ἀγυιαὶ </l>
<l n="439">κτεινομένων· ἕτεραι δὲ μετάρσιον ἀμφὶ χορείην <pb/> </l>
<l n="440">ἀγχονίῳ θλίβοντο περίπλοκον αὐχένα δεσμῷ· </l>
<l n="441">ἄλλαι δ' ὑδατόεντος ἐπειρήθησαν ὀλέθρου, </l>
<l n="442">κρυπτόμεναι κευθμῶνι πεδοσκαφέος κενεῶνος. </l>
<l n="443">ἀλλὰ πάλιν ναέτῃσιν ἀρείονα μῆτιν ὑφαίνω· </l>
<l n="444">εἰσαΐω Ῥαδαμᾶνας, ὅτι δρυτόμῳ τινὶ τέχνῃ </l>
<l n="445">νῆας ἐτεχνήσαντο φυγοπτολέμῳ Διονύσῳ· </l>
<l n="446">ἔμπης οὐ τρομέω δόρυ ναύμαχον· ἐν πολέμοις γὰρ </l>
<l n="447">ἄνδρα φερεσσακέων κεκορυθμένον ὑψόθι νηῶν </l>
<l n="448">οὐτιδανοῖς πετάλοισι πότε κτείνουσι γυναῖκες; </l>
<l n="449">ἢ πότε λυσσώων ὀρεσίδρομος ὑψίκερως Πὰν </l>
<l n="450">θηγαλέοις ὀνύχεσσι διατμήξει νέας Ἰνδῶν; </l>
<l n="451">οὐ δύναται βαρύδουπον ὕδωρ Σιληνὸς ἀράσσων </l>
<l n="452">ἀπτολέμῳ νάρθηκι μαχήμονα νῆα καλύψαι, </l>
<l n="453">εἰς χορὸν αἱματόεντα θορὼν λυσσώδεϊ ταρσῷ, </l>
<l n="454">κῶμον ἀνακρούων θανατηφόρον· οὐδ' ἐνὶ πόντῳ </l>
<l n="455">ταυρείοις κεράεσσι πεπαρμένον ἄνδρα δαμάζει </l>
<l n="456">ἀγχιφανὴς μεσάτοιο διχαζομένου κενεῶνος, </l>
<l n="457">ἀλλὰ τυπεὶς προκάρηνος ἀτυμβεύτῳ τινὶ μοίρῃ </l>
<l n="458">κείσεται ἐν ῥοθίοισιν· ὀλισθήσουσι δὲ Βάκχαι </l>
<l n="459">ἔγχεσι μηκεδανοῖσι μιαιφόνον ἐς βυθὸν ἅλμης </l>
<l n="460">τυπτόμεναι· καὶ νῆας ἀιστώσω Διονύσου, </l>
<l n="461">ναύμαχον εἰκοσίπηχυ δι' ὁλκάδος ἔγχος ἑλίσσων. <pb/> </l>
<l n="462">ἀλλά, φίλοι, μάρνασθε πεποιθότες· ἀντιβίων δὲ </l>
<l n="463">μή τις ὑποπτήσσειεν ὀπιπεύων στίχα νηῶν </l>
<l n="464">Βακχιάδων· Ἰνδοὶ γὰρ ἐθήμονές εἰσι κυδοιμοῦ </l>
<l n="465">εἰναλίου, καὶ μᾶλλον ἀριστεύουσι θαλάσσῃ </l>
<l n="466">ἢ χθονὶ δηριόωντες. ἀνικήτῳ δὲ σιδήρῳ </l>
<l n="467">οὐ πολέας Σατύρους ληίσσομαι, ἀλλὰ κομάων </l>
<l n="468">ἀντὶ διηκοσίων προμάχων ἕνα μοῦνον ἐρύσσω </l>
<l n="469">θηλυμανῆ Διόνυσον, ὀπάονα Δηριαδῆος.“ </l>
<l n="470" rend="indent(1)">ὣς εἰπὼν παρέπεισεν ἀθελγέα Δηριαδῆα </l>
<l n="471">Μορρεὺς αἰολόμητις· ἐπεφθέγξαντο δὲ λαοὶ </l>
<l n="472">μῦθον ἐπαινήσαντες· ὁμογλώσσων δ' ἀπὸ λαιμῶν </l>
<l n="473">οἴδμασι κινυμένοισιν ἰσόθροος ἔβρεμεν ἠχώ. </l>
<l n="474">λῦσε δ' ἄναξ ἀγορήν. Βρομίῳ δ' ἐστέλλετο κῆρυξ </l>
<l n="475">πόντιον ὑσμίνην ἐνέπων πειθήμονι Βάκχῳ. </l>
<l n="476" rend="indent(1)">ἄμφω δ' εἰς ἓν ἰόντες ἐρυκομένοιο κυδοιμοῦ </l>
<l n="477">ἀμβολίην ποίησαν ἐπὶ τρία κύκλα Σελήνης, </l>
<l n="478">εἰσόκε ταρχύσουσι δαϊκταμένων στίχα νεκρῶν· </l>
<l n="479">ἦν δέ τις εἰρήνη μινυώριος ἄρεϊ γείτων, </l>
<l n="480">φύλοπιν ὠδίνουσαν ἐφαπλώσασα γαλήνην. <pb/> </l>
</div>
<div type="Book" n="37">
<l n="t1"><label type="head">ΔΙΟΝΥΣΙΑΚΩΝ ΤΡΙΑΚΟΣΤΟΝ ΕΒΔΟΜΟΝ.</label> </l>
<l n="1" rend="indent(1)">Ὣς οἱ μὲν φιλότητι μεμηλότες ἔμφρονες Ἰνδοί, </l>
<l n="2">Βακχείην ἀνέμοισιν ἐπιτρέψαντες ἐνυώ, </l>
<l n="3">ὄμμασιν ἀκλαύτοισιν ἐταρχύσαντο θανόντας, </l>
<l n="4">οἷα βίου βροτέου γαιήια δεσμὰ φυγόντας </l>
<l n="5">ψυχῆς πεμπομένης, ὅθεν ἤλυθε, κυκλάδι σειρῇ </l>
<l n="6">νύσσαν ἐς ἀρχαίην· στρατιὴ δ' ἀμπαύετο Βάκχου. </l>
<l n="7" rend="indent(1)">καὶ φιλίην Διόνυσος ἰδὼν πολέμοιο γαλήνην </l>
<l n="8">πρώιος ἡμιόνους καὶ ὁμήλυδας ἄνδρας ἐπείγων </l>
<l n="9">ἀζαλέην ἐκέλευσεν ἄγειν ὀρεσίτροφον ὕλην, </l>
<l n="10">ὄφρα πυρὶ φλέξειεν ὀλωλότα νεκρὸν Ὀφέλτην. </l>
<l n="11" rend="indent(1)">τῶν μὲν ἔην προκέλευθος ἔσω πιτυώδεος ὕλης </l>
<l n="12">Φαῦνος ἐρημονόμῳ μεμελημένος ἠθάδι λόχμῃ, </l>
<l n="13">μητρὸς ὀρεστιάδος δεδαημένος ἔνδια Κίρκης. </l>
<l n="14">καὶ δρυτόμῳ στοιχηδὸν ἐτέμνετο δένδρα σιδήρῳ· </l>
<l n="15">πολλὴ μὲν πτελέη τανυήκεϊ τάμνετο χαλκῷ, </l>
<l n="16">πολλὴ δ' ὑψιπέτηλος ἐπέκτυπε κοπτομένη δρῦς, </l>
<l n="17">καὶ πολλὴ τετάνυστο πίτυς, καὶ ἐκέκλιτο πεύκη <pb/> </l>
<l n="18">αὐχμηροῖς πετάλοισι· πολυσπερέων δ' ἀπὸ δένδρων </l>
<l n="19">τεμνομένων κατὰ βαιὸν ἐγυμνώθησαν ἐρίπναι· </l>
<l n="20">καί τις Ἁμαδρυάδων μετανάστιος ἔστιχε Νύμφη, </l>
<l n="21">πηγαίῃ δ' ἀκίχητος ἀήθεϊ μίγνυτο κούρῃ. </l>
<l n="22" rend="indent(1)">καὶ πολὺς ἐρχομένοισιν ὀρίδρομος ἤιεν ἀνήρ, </l>
<l n="23">οὔρεος οἷμον ἔχων ἑτερότροπον· ἦν δὲ νοῆσαι </l>
<l n="24">ὑψιφανῆ προβλῆτα κατήλυδα λοξὸν ὁδίτην </l>
<l n="25">ποσσὶ πολυπλανέεσσιν· ἐυπλέκτοιο δὲ σειρῆς </l>
<l n="26">πυκνὰ περισφίγξαντες ἀρηρότι δούρατα δεσμῷ </l>
<l n="27">οὐρήων ἐπέθηκαν ὑπὲρ ῥάχιν· ἐσσυμένων δὲ </l>
<l n="28">ἡμιόνων στοιχηδὸν ὀρίδρομος ἔκτυπεν ὁπλὴ </l>
<l n="29">σπερχομένων, καὶ νῶτα πολυψαμάθοιο κονίης </l>
<l n="30">συρομένων κατόπισθε φυτῶν ἐβαρύνετο φόρτῳ. </l>
<l n="31">καὶ Σάτυροι καὶ Πᾶνες ἐποίπνυον, ὧν ὁ μὲν αὐτῶν </l>
<l n="32">ὑλοτόμοις παλάμῃσιν ἀμοιβαίων ἀπὸ δένδρων ... </l>
<l n="33">φιτροὺς ἀκαμάτοισιν ἐλαφρίζοντες ἀγοστοῖς </l>
<l n="34">ποσσὶ φιλοσκάρθμοισιν ἐπεκροτάλιζον ἐρίπνῃ· </l>
<l n="35">καὶ τὰ μὲν ὑλοτόμοι χθονὶ κάτθεσαν, ἧχι τελέσσαι </l>
<l n="36">Εὔιος ἐν δαπέδῳ σημήνατο τύμβον Ὀφέλτῃ. </l>
<l n="37" rend="indent(1)">καὶ πολὺς ἐσμὸς ἔην ἑτερόπτολις· ἀμφὶ δὲ νεκρῷ </l>
<l n="38">πενθαλέην πλοκαμῖδα κατηφέι τάμνε σιδήρῳ· </l>
<l n="39">ἀμφὶ δέ μιν στενάχοντες ἐπέρρεον ἄλλος ἐπ' ἄλλῳ, <pb/> </l>
<l n="40">νεκρὸν ἀμοιβαίῃσιν ὅλον σκιόωντες ἐθείραις. </l>
<l n="41">καὶ νέκυν ἔστενε Βάκχος ἀπενθήτοιο προσώπου </l>
<l n="42">ὄμμασιν ἀκλαύτοισιν, ἀκερσικόμου δὲ καρήνου </l>
<l n="43">πλοχμὸν ἕνα τμήξας ἐπεθήκατο δῶρον Ὀφέλτῃ. </l>
<l n="44" rend="indent(1)">ποίησαν δὲ πυρὴν ἑκατόμπεδον ἔνθα καὶ ἔνθα </l>
<l n="45">Ἰδαῖοι θεράποντες ὀριτρεφέος Διονύσου· </l>
<l n="46">ἐν δὲ πυρῇ μεσάτῃ στόρεσαν νέκυν. ἀμφὶ δὲ νεκρῷ </l>
<l n="47">Ἀστέριος Δικταῖος ἐπήορον ἆορ ἐρύσσας </l>
<l n="48">Ἰνδοὺς κυανέους δυοκαίδεκα δειροτομήσας </l>
<l n="49">θῆκεν ἄγων στεφανηδὸν ἐπασσυτέρῳ τινὶ κόσμῳ· </l>
<l n="50">ἐν δ' ἐτίθει μέλιτος καὶ ἀλείφατος ἀμφιφορῆας. </l>
<l n="51">καὶ πολέες σφάζοντο βόες καὶ πώεα ποίμνης </l>
<l n="52">πρόσθε πυρῆς· κταμένων δὲ βοῶν ἐπενήνεε νεκρῷ </l>
<l n="53">σώματα κυκλωθέντα καὶ ἀρτιτόμων στίχας ἵππων, </l>
<l n="54">τῶν ἄπο δημὸν ἅπαντα λαβὼν στοιχηδὸν ἑκάστου, </l>
<l n="55">ἀμφὶ νέκυν στορέσας, κυκλώσατο πίονα μίτρην. </l>
<l n="56" rend="indent(1)">ἔνθα πυρὸς χρέος ἔσκε· φιλοσκοπέλοιο δὲ Κίρκης </l>
<l n="57">Φαῦνος ἐρημονόμος, Τυρσηνίδος ἀστὸς ἀρούρης. </l>
<l n="58">ὡς πάις ἀγροτέρης δεδαημένος ἔργα τεκούσης, <pb/> </l>
<l n="59">πυρσοτόκους λάιγγας, ὀρειάδος ὄργανα τέχνης, </l>
<l n="60">ἤγαγεν ἐκ σκοπέλοιο καὶ ὁππόθι σήματα νίκης </l>
<l n="61">ἠερόθεν πίπτοντες ἐπιστώσαντο κεραυνοί, </l>
<l n="62">λείψανα θεσπεσίου πυρὸς ἤγαγεν, ὥς κεν ἀνάψῃ </l>
<l n="63">πυρκαϊὴν φθιμένοιο· Διοβλήτῳ δὲ θεείῳ </l>
<l n="64">ἀμφοτέρων ἔχρισε λίθων κενεῶνας ἀλείψας </l>
<l n="65">πυρσοτόκων· καὶ λεπτὸν Ἐρυθραίοιο κορύμβου </l>
<l n="66">κάρφος ἀποξύσας διδυμάονι μίγνυε πέτρῳ· </l>
<l n="67">τρίβων δ' ἔνθα καὶ ἔνθα καὶ ἄρσενι θῆλυν ἀράσσων </l>
<l n="68">ἔγκρυφον αὐτολόχευτον ἀνείρυε λαΐνεον πῦρ, </l>
<l n="69">πυρκαϊῇ δ' ὑπέθηκεν, ὅπῃ πέλεν ἀγριὰς ὕλη. </l>
<l n="70" rend="indent(1)">οὐ δὲ πυρὴν φθιμένου περιδέδρομεν ἁπτόμενον πῦρ, </l>
<l n="71">ἀλλὰ θεὸς Φαέθοντος ἐναντίον ὄμμα τανύσσας </l>
<l n="72">ἀγχιφανὴς ἐκάλεσσεν Ἑώιον Εὖρον ἀήτην, </l>
<l n="73">πυρκαϊῆς ἐπίκουρον ἄγειν ἀντίπνοον αὔρην. </l>
<l n="74">καὶ Βρομίου καλέοντος Ἑωσφόρος ἔκλυε γείτων </l>
<l n="75">ἱκεσίης, καὶ γνωτὸν ἑὸν προέηκε Λυαίῳ, </l>
<l n="76">ἄσθματι πυκνοτέρῳ φλογοειδέα πυρσὸν ἀνάπτειν. </l>
<l n="77" rend="indent(1)">καὶ θάλαμον ῥοδόεντα λιπὼν μητρώιον Ἠοῦς </l>
<l n="78">πυρκαϊὴν φλογόεσσαν ἀνερρίπιζεν ἀήτης </l>
<l n="79">πάννυχος, αἰθύσσων ἀνεμοτρεφὲς ἁλλόμενον πῦρ· <pb/> </l>
<l n="80">καὶ σέλας ἠκόντιζον ἐς ἠέρα θυιάδες αὖραι, </l>
<l n="81">γείτονες Ἠελίοιο. σὺν ἀχνυμένῳ δὲ Λυαίῳ </l>
<l n="82">Ἀστέριος Δικταῖος, ὁμόγνιον αἷμα κομίζων, </l>
<l n="83">Κνώσσιον ἀμφικύπελλον ἔχων δέπας ἡδέος οἴνου </l>
<l n="84">εὐόδμου δαπέδοιο χυτὴν ἐμέθυσσε κονίην, </l>
<l n="85">ψυχὴν ἠνεμόφοιτον Ἀρεστορίδαο γεραίρων. </l>
<l n="86" rend="indent(1)">ἀλλ' ὅτε δὴ δροσεροῖο προάγγελος ἅρματος Ἠοῦς </l>
<l n="87">ὄρθρος ἐρευθιόων ἀμαρύσσετο νύκτα χαράσσων, </l>
<l n="88">δὴ τότε πάντες ὄρουσαν, ἀμοιβαίῳ δὲ κυπέλλῳ </l>
<l n="89">πυρκαϊὴν ἑτάροιο κατέσβεσαν ἰκμάδι Βάκχου. </l>
<l n="90">καὶ βαλίαις πτερύγεσσιν ἐχάζετο θερμὸς ἀήτης </l>
<l n="91">εἰς δόμον Ἠελίοιο φαεσφόρον. Ἀστέριος δὲ </l>
<l n="92">ὀστέα συλλέξας κεκαλυμμένα δίπλακι δημῷ </l>
<l n="93">εἰς χρυσέην φιάλην κατεθήκατο λείψανα νεκροῦ. </l>
<l n="94">καὶ τροχαλοὶ Κορύβαντες, ἐπεὶ λάχον ἔνδιον Ἴδης, </l>
<l n="95">τύμβον ἐτορνώσαντο· βαθυνομένων δὲ θεμέθλων </l>
<l n="96,97">νεκρὸν ἐταρχύσαντο πεδοσκαφέος διὰ κόλπου, </l>
<l n="97,96">Κρήτης γνήσιον αἷμα, μιῆς οἰκήτορα πάτρης, </l>
<l n="98">καὶ κόνιν ὀθνείην πυμάτην ἐπέχευαν Ὀφέλτῃ· </l>
<l n="99">καὶ τάφον αἰπυτέροισιν ἀνεστήσαντο δομαίοις, </l>
<l n="100">τοῖον ἐπιγράψαντες ἔπος νεοπενθέι τύμβῳ· </l>
<l n="101">’νεκρὸς Ἀρεστορίδης μινυώριος ἐνθάδε κεῖται, <pb/> </l>
<l n="102">Κνώσσιος, Ἰνδοφόνος, Βρομίου συνάεθλος, Ὀφέλτης.’ </l>
<l n="103" rend="indent(1)">καὶ θεὸς ἀμπελόεις ἐπιτύμβια δῶρα κομίζων </l>
<l n="104">αὐτόθι λαὸν ἔρυκε, καὶ ἵζανεν εὐρὺν ἀγῶνα, </l>
<l n="105">τέρμα δρόμου τελέσας ἱππήλατον· ἐν δαπέδῳ δὲ </l>
<l n="106">ὀργυίης ἰσόμετρος ἔην λίθος εὐρέι νώτῳ, </l>
<l n="107">ἡμιτόμου κύκλοιο φέρων τύπον, εἰκόνα μήνης, </l>
<l n="108">ἀντιτύποις λαγόνεσσιν ἐύξοος, οἷον ὑφαίνων </l>
<l n="109">ἐργοπόνοις παλάμῃσι γέρων τορνώσατο τέκτων, </l>
<l n="110">ἔνθεον ἀσκῆσαι ποθέων βρέτας· ὃν τότε γαίῃ </l>
<l n="111">κουφίζων παλάμῃσι πέλωρ ἱδρύσατο Κύκλωψ </l>
<l n="112">νύσσης λαϊνέης ἀντίρροπον, ἶσον ἐκείνῳ </l>
<l n="113">ἀντίπορον λίθον ἄλλον ὁμόζυγον ἐν χθονὶ πήξας. </l>
<l n="114">ποικίλα δ' ἦεν ἄεθλα, λέβης, τρίπος, ἀσπίδες, ἵπποι, </l>
<l n="115">ἄργυρος, Ἰνδὰ μέταλλα, βόες, Πακτώλιος ἰλύς. </l>
<l n="116" rend="indent(1)">καὶ θεὸς ἱππήεσσιν ἀέθλια θήκατο νίκης· </l>
<l n="117">πρώτῳ μὲν θέτο τόξον Ἀμαζονίην τε φαρέτρην </l>
<l n="118">καὶ σάκος ἡμιτέλεστον Ἀρηιφίλην τε γυναῖκα, </l>
<l n="119">τήν ποτε Θερμώδοντος ἐπ' ὀφρύσι πεζὸς ὁδεύων </l>
<l n="120">λουομένην ζώγρησε, καὶ ἤγαγεν εἰς πόλιν Ἰνδῶν· </l>
<l n="121">δευτέρῳ ἵππον ἔθηκε Βορειάδι σύνδρομον αὔρῃ, </l>
<l n="122">ξανθοφυῆ, δολιχῇσι κατάσκιον αὐχένα χαίταις, </l>
<l n="123">ἡμιτελὲς κυέουσαν ἔτι βρέφος, ἧς ἔτι γαστὴρ <pb/> </l>
<l n="124">ἵππιον ὄγκον ἔχουσα γονῆς οἰδαίνετο φόρτῳ· </l>
<l n="125">καὶ τριτάτῳ θώρηκα, καὶ ἀσπίδα θῆκε τετάρτῳ· </l>
<l n="126">τὸν μὲν ἀριστοπόνος τεχνήσατο Λήμνιος ἄκμων </l>
<l n="127">ἀσκήσας χρυσέῳ δαιδάλματι, τῆς δ' ἐνὶ μέσσῳ </l>
<l n="128">ὀμφαλὸς ἀργυρέῳ τροχόεις ποικίλλετο κόσμῳ· </l>
<l n="129">πέμπτῳ δοιὰ τάλαντα, γέρας Πακτωλίδος ὄχθης. </l>
<l n="130">ὀρθωθεὶς δ' ἀγόρευεν ἐπισπέρχων ἐλατῆρας· </l>
<l n="131" rend="indent(1)">„ὦ φίλοι, οὓς ἐδίδαξεν Ἄρης πτολίπορθον ἐνυώ, </l>
<l n="132">οἷς δρόμον ἱπποσύνης δωρήσατο Κυανοχαίτης, </l>
<l n="133">οὐ μὲν ἐγὼ καμάτων ἀδαήμονας ἄνδρας ἐπείγω, </l>
<l n="134">ἀλλὰ πόνοις βριαροῖσιν ἐθήμονας· ἡμέτεροι γὰρ </l>
<l n="135">παντοίαις ἀρετῇσι μεμηλότες εἰσὶ μαχηταί· </l>
<l n="136">εἰ γὰρ ἀπὸ Τμώλοιο γένος λάχε Λύδιος ἀνήρ, </l>
<l n="137">ἱππείης τελέσει Πελοπηίδος ἄξια νίκης· </l>
<l n="138">εἰ δὲ πέδον Πισαῖον ἔχει μαιήιον ἵππων </l>
<l n="139">Ἤλιδος εὐδίφροιο καὶ Οἰνομάοιο πολίτης, </l>
<l n="140">οἶδεν Ὀλυμπιάδος κοτινηφόρον ὄζον ἐλαίης· </l>
<l n="141">ἀλλ' οὐκ Οἰνομάοιο πέλει δρόμος, οὐδ' ἐλατῆρες </l>
<l n="142">ἐνθάδε κέντρον ἔχουσι κακοξείνων ὑμεναίων, </l>
<l n="143">ἀλλ' ἀρετῆς δρόμος οὗτος, ἐλεύθερος ἀφρογενείης· </l>
<l n="144">εἰ γένος Ἀονίης ἢ Φωκίδος αἷμα κομίζει, </l>
<l n="145">Πύθιον Ἀπόλλωνι τετιμένον οἶδεν ἀγῶνα· </l>
<l n="146">εἰ μεθέπει σοφὸν οὖδας ἐλαιοκόμου Μαραθῶνος, </l>
<l n="147">ἔγνω πιαλέης ἐγκύμονα κάλπιν ἐέρσης· </l>
<l n="148">εἰ πέλεν εὐώδινος Ἀχαιίδος ἀστὸς ἀρούρης, <pb/> </l>
<l n="149">Πελλήνην δεδάηκεν, ὅπῃ ῥιγηλὸν ἀγῶνα </l>
<l n="150">ἄνδρες ἀεθλεύουσι φιλοχλαίνου περὶ νίκης, </l>
<l n="151">χειμερίῳ σφίγγοντες ἀθαλπέα γυῖα χιτῶνι· </l>
<l n="152">εἰ ναέτης βλάστησεν ἁλιζώνοιο Κορίνθου, </l>
<l n="153">Ἴσθμιον ἡμετέροιο Παλαίμονος οἶδεν ἀγῶνα.“ </l>
<l n="154" rend="indent(1)">ὣς φαμένου σπεύδοντες ἐπέτρεχον ἡγεμονῆες, </l>
<l n="155">δίφρα περιτροχάοντες ἀμοιβαδίς· ὠκυπόδην δὲ </l>
<l n="156">Ξάνθον ἄγων πρώτιστος ὑπὸ ζυγὰ δῆσεν Ἐρεχθεὺς </l>
<l n="157">ἄρσενα, καὶ θήλειαν ἐπεσφήκωσε Ποδάργην, </l>
<l n="158">οὓς Βορέης ἔσπειρεν ἐυπτερύγων ἐπὶ λέκτρων </l>
<l n="159">Σιθονίην Ἅρπυιαν ἀελλόπον εἰς γάμον ἕλκων, </l>
<l n="160">καί σφεας, Ὠρείθυιαν ὅθ' ἥρπασεν Ἀτθίδα νύμφην, </l>
<l n="161">ὤπασεν ἕδνον ἔρωτος Ἐρεχθέι γαμβρὸς ἀήτης. </l>
<l n="162">δεύτερος Ἀκταίων Ἰσμηνίδα πάλλεν ἱμάσθλην· </l>
<l n="163">καὶ τρίτος ὑγρομέδοντος ἀπόσπορος Ἐννοσιγαίου </l>
<l n="164">Σκέλμις ἔην ταχύπωλος, ὃς ἔγραφε πολλάκις ὕδωρ </l>
<l n="165">πάτριον ἰθύνων Ποσιδήιον ἅρμα θαλάσσης. </l>
<l n="166">τέτρατος ἄνθορε Φαῦνος, ὃς εἰς μέσον ἦλθεν ἀγῶνος </l>
<l n="167">μοῦνος ἔχων τύπον ἶσον ἑῆς γενέταο τεκούσης, </l>
<l n="168">Ἠελίου μίμημα φέρων τετράζυγας ἵππους· </l>
<l n="169">καὶ Σικελῶν ὀχέων ἐπεβήσατο πέμπτος Ἀχάτης, </l>
<l n="170">οἶστρον ἔχων Πισαῖον ἐλαιοκόμου ποταμοῖο, </l>
<l n="171">ἱπποσύνης ἀκόρητος, ἐπεὶ πέδον ᾤκεε νύμφης <pb/> </l>
<l n="172">Ἀλφειοῦ δυσέρωτος, ὃς εἰς Ἀρέθουσαν ἱκάνει </l>
<l n="173">ἄβροχον ἕδνον ἔρωτος ἄγων στεφανηφόρον ὕδωρ. </l>
<l n="174" rend="indent(1)">καὶ θρασὺν Ἀκταίωνα λαβὼν ἀπάνευθεν ὁμίλου </l>
<l n="175">παιδὶ πατὴρ σπεύδοντι φίλους ἐπετέλλετο μύθους· </l>
<l n="176" rend="indent(1)">„τέκνον Ἀρισταίοιο περισσονόοιο τοκῆος, </l>
<l n="177">οἶδα μέν, ὅττι φέρεις σθένος ἄρκιον, ὅττι κομίζεις </l>
<l n="178">σύμφυτον ἠνορέῃ κεκερασμένον ἄνθεμον ἥβης, </l>
<l n="179">πάτριον αἷμα φέρων Φοιβήιον, ἡμέτεραι δὲ </l>
<l n="180">κρείσσονες ἀίσσουσιν ἐπὶ δρόμον Ἀρκάδες ἵπποι· </l>
<l n="181">ἀλλὰ μάτην τάδε πάντα, καὶ οὐ σθένος, οὐ δρόμος ἵππων </l>
<l n="182">νικῆσαι δεδάασιν, ὅσον † σθένος ἡνιοχῆος· </l>
<l n="183">μούνης κερδοσύνης ἐπιδεύεαι· ἱπποσύνη γὰρ </l>
<l n="184">χρηίζει πινυτοῖο δαήμονος ἡνιοχῆος. </l>
<l n="185">ἀλλὰ σὺ πατρὸς ἄκουε, καὶ ἵππια κέρδεα τέχνης, </l>
<l n="186">ὅσσα χρόνῳ δεδάηκα πολύτροπα, καὶ σὲ διδάξω. </l>
<l n="187">σπεῦδε, τέκος, γενετῆρα τεαῖς ἀρετῇσι γεραίρειν· </l>
<l n="188">καὶ δρόμος ἱπποσύνης μεθέπει κλέος, ὅσσον ἐνυώ· </l>
<l n="189">σπεῦδε καὶ ἐν σταδίοισι μετὰ πτολέμους με γεραίρειν· </l>
<l n="190">ἄρεϊ νικήσας ἑτέρην ὑποδύσεο νίκην, </l>
<l n="191">ὄφρα μετ' αἰχμητῆρα καὶ ἀθλοφόρον σε καλέσσω. </l>
<l n="192">ὦ τέκος, ἄξια ῥέξον ὁμογνήτῳ Διονύσῳ, <pb/> </l>
<l n="193">ἄξια καὶ Φοίβοιο καὶ εὐπαλάμοιο Κυρήνης, </l>
<l n="194">καὶ καμάτους νίκησον Ἀρισταίοιο τοκῆος· </l>
<l n="195">ἱπποσύνην δ' ἀνάφαινε, φέρων τεχνήμονα νίκης </l>
<l n="196">κερδαλέην σέο μῆτιν, ἐπεὶ κατὰ μέσσον ἀγῶνος </l>
<l n="197">ἄλλος ἀνὴρ ἀδίδακτος ἀπόσσυτον ἅρμα παρέλκων </l>
<l n="198">πλάζεται ἔνθα καὶ ἔνθα, καὶ ἀντιπόρων δρόμος ἵππων </l>
<l n="199">ἄστατος οὐ μάστιγι βιάζεται, οὐδὲ χαλινῷ </l>
<l n="200">πείθεται, ἡνίοχος δὲ μετάτροπος ἔκτοθι νύσσης </l>
<l n="201">ἕλκεται, ἧχι φέρουσιν ἀπειθέες ἅρπαγες ἵπποι· </l>
<l n="202">ὃς δέ κε τεχνήεντι δόλῳ μεμελημένος εἴη </l>
<l n="203">ἡνίοχος πολύμητις, ἔχων καὶ ἐλάσσονας ἵππους, </l>
<l n="204">ἰθύνει, προκέλευθον ὀπιπεύων ἐλατῆρα, </l>
<l n="205">ἐγγὺς ἀεὶ περὶ νύσσαν ἄγων δρόμον, ἅρμα δὲ κάμπτει </l>
<l n="206">ἱππεύων περὶ τέρμα καὶ οὔ ποτε τέρμα χαράσσων. </l>
<l n="207">σκέπτεό μοι καὶ σφίγγε κυβερνητῆρι χαλινῷ </l>
<l n="208">δοχμώσας ὅλον ἵππον ἀριστερὸν ἐγγύθι νύσσης, </l>
<l n="209">λοξὸς ἐπὶ πλευρῇσι παρακλιδὸν ἅρμα βαρύνων, </l>
<l n="210">ἀγχιφανὴς ἄψαυστος ἀναγκαίῳ τινὶ μέτρῳ </l>
<l n="211">σὸν δρόμον ἰθύνων πεφυλαγμένον, ἄχρι φανείη </l>
<l n="212">πλήμνη ἑλισσομένου σέθεν ἅρματος οἷά περ ἄκρου <pb/> </l>
<l n="213">τέρματος ἁπτομένη τροχειδέι γείτονι κύκλῳ· </l>
<l n="214">ἀλλὰ λίθον πεφύλαξο, μὴ ἄξονι νύσσαν ἀράξας </l>
<l n="215">εἰν ἑνὶ δηλήσαιο καὶ ἅρματα καὶ σέθεν ἵππους. </l>
<l n="216">καὶ τεὸν ἔνθα καὶ ἔνθα κατὰ δρόμον ἅρμα νομεύων </l>
<l n="217">ἔσσο κυβερνήτῃ πανομοίιος· ἀμφότερον δέ, </l>
<l n="218">κέντρῳ ἐπισπέρχων, προχέων πλήξιππον ἀπειλήν, </l>
<l n="219">δεξιὸν ἵππον ἔλαυνε, θοώτερον εἰς δρόμον ἕλκων </l>
<l n="220">ἀθλιβέος μεθέποντα παρειμένα κύκλα χαλινοῦ· </l>
<l n="221">ἔσσο κυβερνήτῃ πανομοίιος ἅρμα νομεύων </l>
<l n="222">εἰς δρόμον ἰθυκέλευθον, ἐπεὶ τεχνήμονι βουλῇ </l>
<l n="223">πηδάλιον δίφροιο πέλει νόος ἡνιοχῆος.“ </l>
<l n="224" rend="indent(1)">ὣς εἰπὼν παλίνορσος ἐχάζετο, παῖδα διδάξας </l>
<l n="225">ἠθάδος ἱπποσύνης ἑτερότροπα κέρδεα τέχνης. </l>
<l n="226" rend="indent(1)">καὶ κυνέης ἔντοσθεν ἐθήμονος ἄλλος ἐπ' ἄλλῳ </l>
<l n="227">τυφλὴν χεῖρα τίταινε φυλασσομένοιο προσώπου, </l>
<l n="228">κλῆρον ἔχειν ἐθέλων ἑτερότροπον, οἷά τις ἀνὴρ </l>
<l n="229">εἰς κύβον ἀλλοπρόσαλλον ἑκηβόλα δάκτυλα πάλλων. </l>
<l n="230">καὶ λάχον ἡνιοχῆες ἀμοιβαδίς· ἱππομανὴς δὲ </l>
<l n="231">Φαῦνος ἀειδομένης Φαεθοντίδος αἷμα γενέθλης </l>
<l n="232">κλήρῳ πρῶτος ἔην, καὶ δεύτερος ἦεν Ἀχάτης, </l>
<l n="233">τῷ δ' ἐπὶ Δαμναμενῆος ἀδελφεός, ἀμφὶ δ' ἄρ' αὐτῷ <pb/> </l>
<l n="234">ἔλλαχεν Ἀκταίων· ὁ δὲ φέρτατος εἰς δρόμον ἔστη </l>
<l n="235">ὑστατίου κλήροιο τυχὼν πλήξιππος Ἐρεχθεύς. </l>
<l n="236" rend="indent(1)">καὶ βοέας μάστιγας ἐκούφισαν ἡνιοχῆες, </l>
<l n="237">ἱστάμενοι στοιχηδὸν ἀμοιβαίων ἐπὶ δίφρων. </l>
<l n="238">καὶ σκοπὸς Αἰακὸς ἦεν ἐτήτυμος, ὄφρα νοήσας </l>
<l n="239">καμπτομένους περὶ τέρμα φιλοστεφάνους ἐλατῆρας </l>
<l n="240">μάρτυς ἀληθείης ἑτερόθροα νείκεα λύσῃ, </l>
<l n="241">ὄμμασιν ἀπλανέεσσι διακρίνων δρόμον ἵππων. </l>
<l n="242" rend="indent(1)">τοῖσι μὲν ἐκ βαλβῖδος ἔην δρόμος· ἐσσυμένων δὲ </l>
<l n="243">ὃς μὲν ἔην προκέλευθος, ὁ δὲ προθέοντα κιχῆσαι </l>
<l n="244">ἤθελεν, ὃς δ' ἐδίωκε μεσαίτατον, ὃς δὲ χαράξαι </l>
<l n="245">ἀγχιφανὴς μενέαινεν ὀπίστερον ἡνιοχῆα. </l>
<l n="246">καί τις ἐνὶ σταδίοις ἐλατὴρ ἐλατῆρα κιχήσας </l>
<l n="247">ἅρματι δίφρον ἔμιξε, καὶ ἡνία χερσὶ τινάσσων </l>
<l n="248">ἵππους ἀγκυλόδοντι διεπτοίησε χαλινῷ· </l>
<l n="249">ἄλλος ἐπαΐσσοντι συνέμπορος ἡνιοχῆι </l>
<l n="250">εἰς ἔριν ἀμφήριστον ἰσόρροπον εἶχε πορείην, </l>
<l n="251">δόχμιος ὀκλάζων, τετανυσμένος, ὀρθὸς ἀνάγκῃ </l>
<l n="252">ἰξύι καμπτομένῃ, καὶ ἑκούσιον ἵππον ἐλαύνων, </l>
<l n="253">φειδομένῃ παλάμῃ τεχνήμονι βαιὸν ἱμάσσων, </l>
<l n="254">ἐντροπαλιζομένης δοχμώσατο κύκλον ὀπωπῆς, <pb/> </l>
<l n="255">δίφρον ὀπισθοπόρου πεφυλαγμένος ἡνιοχῆος· </l>
<l n="256">καί νύ κεν ἀίσσοντι ποδῶν ἐπιβήτορι παλμῷ </l>
<l n="257">εἰς τροχὸν αὐτοκύλιστον ὄνυξ ὠλίσθανεν ἵππων, </l>
<l n="258">εἰ μὴ ἔτι σπεύδουσαν ἑὴν ἀνέκοψεν ἐρωὴν </l>
<l n="259">ἡνίοχος, κατόπισθεν ἐπήλυδα δίφρον ἐρύκων. </l>
<l n="260">καί τις ἔχων προκέλευθος ὀπίστερον ἡνιοχῆα </l>
<l n="261">ἀντίτυπον δρόμον εἶχεν ὁμοζήλων ἐπὶ δίφρων, </l>
<l n="262">ἄστατος ἔνθα καὶ ἔνθα περικλείων ἐλατῆρα </l>
<l n="263">ἀγχιφανῆ. καὶ Σκέλμις, ἀπόσπορος Ἐννοσιγαίου, </l>
<l n="264">εἰναλίην μάστιγα Ποσειδάωνος ἑλίσσων </l>
<l n="265">πάτριον ἡνιόχευε θαλασσονόμων γένος ἵππων· </l>
<l n="266">οὐδὲ τόσον πεπότητο τανύπτερος ἠέρα τέμνων </l>
<l n="267">Πήγασος ὑψιπότητος, ὅσον βυθίων πόδες ἵππων </l>
<l n="268">χερσαίην ἀκίχητον ἐποιήσαντο πορείην. </l>
<l n="269" rend="indent(1)">λαοὶ δ' εἰς ἓν ἰόντες, ἐν ὑψιλόφῳ τινὶ χώρῳ </l>
<l n="270">ἑζόμενοι στοιχηδὸν ὀπιπευτῆρες ἀγῶνος, </l>
<l n="271">τηλόθεν ἐσκοπίαζον ἐπειγομένων δρόμον ἵππων· </l>
<l n="272">ὧν ὁ μὲν εἱστήκει πεφοβημένος, ὃς δὲ τινάσσων </l>
<l n="273">δάκτυλον ἄκρον ἔσειεν ἐπισπέρχων ἐλατῆρα, </l>
<l n="274">ἄλλος ἁμιλλητῆρι πόθῳ δεδονημένος ἵππων </l>
<l n="275">ἱππομανῆ νόον εἶχεν ὁμόδρομον ἡνιοχῆος· </l>
<l n="276">καί τις ἑοῦ προκέλευθον ἰδὼν δρόμον ἡνιοχῆος </l>
<l n="277">χερσὶν ἐπεπλατάγησε καὶ ἴαχε † πενθάδι φωνῇ <pb/> </l>
<l n="278">θαρσύνων, γελόων, τρομέων, ἐλατῆρι κελεύων. </l>
<l n="279" rend="indent(1)">ἅρματα δ' εὐποίητα θοώτερα θυιάδος αὔρης </l>
<l n="280">ἄλλοτε μὲν πεπότητο μετάρσια, πῇ δ' ἐπὶ γαίῃ </l>
<l n="281">ἀκροφανῆ πεφόρητο μόγις ψαύοντα κονίης· </l>
<l n="282">καὶ ταχινῷ ψαμαθῶδες ἕδος τροχοειδέι κύκλῳ </l>
<l n="283">ἅρματος ἰθυπόροιο κατέγραφεν ὁλκὸς ἀλήτης· </l>
<l n="284">συμφερτὴ δ' ἔρις ἦεν· ἐγειρομένη δὲ καὶ αὐτὴ </l>
<l n="285">στήθεσιν ἱππείοισιν ἀνῃώρητο κονίη, </l>
<l n="286">χαῖται δ' ἠερίῃσιν ἐπερρώοντο θυέλλαις· </l>
<l n="287">ὀτρηροὶ δ' ἐλατῆρες ὁμογλώσσων ἀπὸ λαιμῶν </l>
<l n="288">ὀξυτέρην μάστιγος ἐπερροίζησαν ἰωήν. </l>
<l n="289" rend="indent(1)">ἀλλ' ὅτε δὴ πύματον τέλεον δρόμον, ὀξὺς ὀρούσας </l>
<l n="290">Σκέλμις ἔην πρώτιστος ἁλίδρομον ἅρμα τιταίνων· </l>
<l n="291">καί οἱ ὁμαρτήσας ἐπεμάστιεν ἵππον Ἐρεχθεὺς </l>
<l n="292">ἀγχιφανής, καὶ δίφρον ὀπισθοπόρον τάχα φαίης </l>
<l n="293">εἰναλίου Τελχῖνος ἰδεῖν ἐπιβήτορα δίφρων· </l>
<l n="294">καὶ γὰρ ἀερσιπότητος Ἐρεχθέος ἵππος ἀγήνωρ </l>
<l n="295">διχθαδίῳ μυκτῆρι παλίμπνοον ἄσθμα τιταίνων </l>
<l n="296">ἀλλοτρίου θέρμαινε μετάφρενον ἡνιοχῆος· <pb/> </l>
<l n="297">καί νύ κεν αὐχενίων ἐδράξατο χερσὶ κομάων, </l>
<l n="298">ἐντροπαλιζομένοις βλεφάροις ἐλατῆρα δοκεύων, </l>
<l n="299">καί νύ κε σειομένων τροχαλῇ στροφάλιγγι γενείων </l>
<l n="303">ἀφριόων στατὸς ἵππος ἀπέπτυεν ἄκρα χαλινοῦ, </l>
<l n="300">ἀλλὰ παρατρέψας ἀνεσείρασε δίφρον Ἐρεχθεύς, </l>
<l n="301">ἡνία δ' εὐποίητα κατέσπασεν ἅρπαγι παλμῷ, </l>
<l n="302">ἀγχιφανῆ κατὰ βαιὸν ἐπισφίγγων γένυν ἵππων. </l>
<l n="304">καὶ πάλιν ἐγγὺς ἔλασσε φυγὼν ἀχάλινον ἀνάγκην· </l>
<l n="305">καί μιν ἑοῖς ὀχέεσσιν ἐπαΐσσοντα δοκεύων </l>
<l n="306">Σκέλμις ἀπειλήτειραν ἀπερροίβδησεν ἰωήν· </l>
<l n="307" rend="indent(1)">„λῆγε θαλασσαίοισι μάτην ἵπποισιν ἐρίζων· </l>
<l n="308">ἄλλον ἐμοῦ γενέταο Πέλοψ ποτὲ δίφρον ἐλαύνων </l>
<l n="309">Οἰνομάου νίκησεν ἀνικήτων δρόμον ἵππων. </l>
<l n="310">ἱπποσύνης μὲν ἔγωγε κυβερνητῆρα καλέσσω </l>
<l n="311">ἵππιον ὑγρομέδοντα· σὺ δέ, πλήξιππε, τιταίνεις </l>
<l n="312">νίκης ἐλπίδα πᾶσαν ἐς ἱστοτέλειαν Ἀθήνην. </l>
<l n="313">οὐ δὲ τεῆς ὀλίγης μορίης χρέος, ἀλλὰ κομίζω </l>
<l n="314">ἀμπελόεν στέφος ἄλλο καὶ οὐκ ἐλάχειαν ἐλαίην.“ </l>
<l n="315" rend="indent(1)">ὣς φαμένου ταχύβουλος ἐχώσατο μᾶλλον Ἐρεχθεύς, </l>
<l n="316">καὶ δόλον ἠπεροπῆα καὶ ἔμφρονα μῆτιν ὑφαίνων </l>
<l n="317">χερσὶ μὲν ἡνιόχευεν ἑὸν δρόμον, ἐν κραδίῃ δὲ </l>
<l n="318">ἱπποσύνης πολιοῦχον ἑὴν ἐπίκουρον Ἀθήνην </l>
<l n="319">κικλήσκων ταχύμυθον ἀνήρυγεν Ἀτθίδα φωνήν· </l>
<l n="320" rend="indent(1)">„κοίρανε Κεκροπίης, ἱπποσσόε Παλλὰς ἀμήτωρ, <pb/> </l>
<l n="321">ὡς σὺ Ποσειδάωνα τεῷ νίκησας ἀγῶνι, </l>
<l n="322">οὕτω σὸς ναέτης Μαραθώνιον ἵππον ἐλαύνων </l>
<l n="323">υἱέα νικήσειε Ποσειδάωνος Ἐρεχθεύς.“ </l>
<l n="324" rend="indent(1)">τοῖον ἔπος βοόων ἐπεμάστιεν ἰσχία πώλων, </l>
<l n="325">ἅρματι δ' ἅρμα πέλασσεν ἰσόζυγον· ἀντιβίου δὲ </l>
<l n="326">λαιῇ μὲν βαρύδεσμον ἐπισφίγγων γένυν ἵππων, </l>
<l n="327">σύνδρομον αὐερύων βεβιημένον ἅρμα χαλινῷ, </l>
<l n="328">δεξιτερῇ μάστιζεν ἑοὺς ὑψαύχενας ἵππους </l>
<l n="329">ἐσσυμένους προτέρωσε· μεταστήσας δὲ κελεύθου </l>
<l n="330">θῆκε παλινδίνητον ὀπίστερον ἡνιοχῆα. </l>
<l n="331">καὶ τροχαλοῖς στομάτεσσι χέων φιλοκέρτομον ἠχὼ </l>
<l n="332">υἷα Ποσειδάωνος ἀμοιβάδι νείκεε φωνῇ, </l>
<l n="333">ἐντροπαλιζομένην μεθέπων γελόωσαν ὀπωπήν· </l>
<l n="334" rend="indent(1)">„Σκέλμις, ἐνικήθης· σέο φέρτερός ἐστιν Ἐρεχθεύς, </l>
<l n="335">ὅττι τεὸν Βαλίον, Ζεφυρηίδος αἷμα γενέθλης, </l>
<l n="336">ἄρσενα καὶ νέον ἵππον ὁδοιπόρον ἄβροχον ἅλμης </l>
<l n="337">γηραλέη νίκησεν ἐμὴ θήλεια Ποδάργη. </l>
<l n="338">εἰ μὲν ἀγηνορέεις Πελοπηίδος εἵνεκα τέχνης </l>
<l n="339">ὑμετέρου γενετῆρος ἁλίδρομον ἅρμα γεραίρων, </l>
<l n="340">Μυρτίλος αἰολόμητις ἐπίκλοπον ἤνυσε νίκην, </l>
<l n="341">μιμηλῷ τελέσας ἀπατήλιον ἄξονα κηρῷ· </l>
<l n="342">εἰ δὲ μέγα φρονέεις γενεῆς χάριν Ἐννοσιγαίου, </l>
<l n="343">ἵππιον ὃν καλέεις, βυθίων ἐπιβήτορα δίφρων, </l>
<l n="344">πόντιον αὐτὸν ἄνακτα, κυβερνητῆρα τριαίνης, </l>
<l n="345">ἄρσενα σὸν νίκησεν ἀρηγόνα θῆλυς Ἀθήνη.“ </l>
<l n="346" rend="indent(1)">ὣς φάμενος Τελχῖνα παρέδραμεν ἀστὸς Ἀθήνης. </l>
<l n="347">τῷ δ' ἐπὶ Φαῦνος ἔλαυνεν ὄχον τέθριππον ἱμάσσων· <pb/> </l>
<l n="348">Ἀκταίων δὲ τέταρτος ἐπίκλοπος ἕσπετο Φαύνῳ, </l>
<l n="349">πατρὸς Ἀρισταίου μεμνημένος εἰσέτι μύθων </l>
<l n="350">κερδαλέων· καὶ λοῖσθος ἔην Τυρσηνὸς Ἀχάτης. </l>
<l n="351" rend="indent(1)">καὶ θρασὺς Ἀκταίων δολίην ἐφράσσατο βουλήν· </l>
<l n="352">Φαῦνον ἑοῖς ὀχέεσσιν ἔτι προθέοντα κιχήσας </l>
<l n="353">ὀξυτέρῃ μάστιγι μεταστρέψας δρόμον ἵππων </l>
<l n="354">σύνδρομος ἡνιόχευε, παρακλέπτων ἐλατῆρα, </l>
<l n="355">βαιὸν ὑποφθάμενος· καὶ ἐπ' ἄντυγι γούνατα πήξας </l>
<l n="356">δίφρον ἁμιλλητῆρα κατέγραφεν ἅρματι λοξῷ, </l>
<l n="357">ἱππείους τροχόεντι διαξύων πόδας ὁλκῷ. </l>
<l n="358">καὶ δαπέδῳ πέσεν ἅρμα· τινασσομένοιο δὲ δίφρου </l>
<l n="359">τρεῖς μὲν ὑπὲρ δαπέδοιο πέλον πεπτηότες ἵπποι, </l>
<l n="360">ὃς μὲν ὑπὲρ λαγόνων, ὁ δὲ γαστέρος, ὃς δ' ἐπὶ δειρήν, </l>
<l n="361">εἷς δέ τις ὀρθὸς ἔμιμνε παρακλιδόν, ἀμφὶ δὲ γαίῃ </l>
<l n="362">ἄκρα ποδῶν ῥίζωσε, καὶ ἄστατον αὐχένα σείων </l>
<l n="363">σύζυγος ἐστήριξεν ὅλον πόδα γείτονος ἵππου, </l>
<l n="364">κουφίζων ζυγόδεσμα καὶ ὑψόσε δίφρον ἀνέλκων. </l>
<l n="365">οἱ μὲν ἔσαν προχυθέντες ἐπὶ χθονός· αὐσταλέος δὲ </l>
<l n="366">ἡνίοχος κεκύλιστο παρὰ τροχόν, ἅρματι γείτων· </l>
<l n="367">θρύπτετο δ' ἄκρα μέτωπα, μιαινομένου δὲ γενείου </l>
<l n="368">ὀξυτενὴς κεκόνιστο πέδῳ κεχαραγμένος ἀγκών. <pb/> </l>
<l n="369">ἡνίοχος δ' ἀνέπαλτο θοώτερος· ἐσσύμενος δὲ </l>
<l n="370">εἰς χθόνα πεπτηῶτι παρίστατο γείτονι δίφρῳ, </l>
<l n="371">αἰδομένῃ παλάμῃ τετανυσμένον ἵππον ἀνέλκων </l>
<l n="372">καὶ βαλίῃ μάστιγι κατηφέα πῶλον ἱμάσσων. </l>
<l n="373">καὶ θρασὺς Ἀκταίων πεπονημένον ἐγγύθι δίφρου </l>
<l n="374">Φαῦνον ὀπιπεύων φιλοπαίγμονα ῥήξατο φωνήν· </l>
<l n="375" rend="indent(1)">„λῆγε μάτην ἀέκοντας ἐπισπέρχων σέθεν ἵππους, </l>
<l n="376">λῆγε μάτην· φθάμενος γὰρ ἀπαγγέλλω Διονύσῳ, </l>
<l n="377">Φαῦνος ὅτι προθέοντας ὅλους ἐλατῆρας ἐάσσας </l>
<l n="378">νόστιμος ὀψικέλευθος ἐλεύσεται ἅρματα σύρων· </l>
<l n="379">φείδεο σῆς μάστιγος, ἐπεὶ ταμεσίχροϊ κέντρῳ </l>
<l n="380">σῶν ὁρόων ᾤκτειρα δέμας κεχαραγμένον ἵππων.“ </l>
<l n="381" rend="indent(1)">ἔννεπεν ἀστήρικτον ὄχον προκέλευθον ἐλαύνων </l>
<l n="382">ὠκυτέρῃ μάστιγι· καὶ ἄχνυτο Φαῦνος ἀκούων. </l>
<l n="383">καὶ μόγις ἐν δαπέδῳ λασίης δεδραγμένος οὐρῆς </l>
<l n="384">κεκλιμένων ὤρθωσε δέμας κεκονιμένον ἵππων, </l>
<l n="385">καί τινα λυομένοιο παραΐξαντα λεπάδνου </l>
<l n="386">πῶλον ἄγων παλίνορσον ἐπεσφήκωσε χαλινῷ· </l>
<l n="387">στήσας δ' ἔνθα καὶ ἔνθα παρεσσυμένων πόδας ἵππων </l>
<l n="388">ἅρματος ὕψι βέβηκε, καὶ ἴχνιον ἅρματι πήξας </l>
<l n="389">φρικαλέῃ μάστιξε τὸ δεύτερον ἵππον ἱμάσθλῃ· </l>
<l n="390">καὶ πλέον ἤλασε Φαῦνος ἐπισπέρχων δρόμον ἵππων, </l>
<l n="391">ὠκύτερος δ' ἐδίωκε παροίτερον ἡνιοχῆα· </l>
<l n="392">καὶ φθαμένους ἐκίχησεν, ἐπεὶ μένος ἔμβαλεν ἵπποις </l>
<l n="393">ἵππιος Ἐννοσίγαιος ἑὸν θρασὺν υἷα γεραίρων· <pb/> </l>
<l n="394">στεινωπὴν δὲ κέλευθον ἰδὼν παρὰ κοιλάδι πέτρῃ </l>
<l n="395">ἔμφρονα μῆτιν ὕφαινε δολοπλόκον, ὄφρα κιχήσας </l>
<l n="396">ἅρματι τεχνήεντι παραΐξειεν Ἀχάτην. </l>
<l n="397">ῥωγμὸς ἔην βαθύκολπος, ὃν ἐξέρρηξε κελεύθου </l>
<l n="398">χειμερίῃ μάστιγι Διὸς μετανάστιον ὕδωρ </l>
<l n="399">ἠερόθεν προχέοντος· ἐεργομένῳ δὲ ῥεέθρῳ </l>
<l n="400">ὄμβρου γειοτόμοιο ῥάχις κοιλαίνετο γαίης, </l>
<l n="401">ἧχι μολὼν ἀέκων ἀνεσείρασε δίφρον Ἀχάτης, </l>
<l n="402">φεύγων ἀγχικέλευθον ἐπηλυσίην ἐλατῆρος· </l>
<l n="403">καί οἱ ἐπεσσυμένῳ τρομερὴν ἀνενείκατο φωνήν· </l>
<l n="404" rend="indent(1)">„εἰσέτι, νήπιε Φαῦνε, τεοὶ ῥυπόωσι χιτῶνες, </l>
<l n="405">εἰσέτι σῶν ὀχέων ψαμαθώδεές εἰσι κορῶναι, </l>
<l n="406">οὔ πω σῶν ἐτίναξας ἀκοσμήτων κόνιν ἵππων· </l>
<l n="407">λύματα σεῖο κάθαιρε· τί σοι τόσον ἵππον ἐλαύνειν; </l>
<l n="408">μή σε πάλιν πίπτοντα καὶ ἀσπαίροντα νοήσω. </l>
<l n="409">σὸν θρασὺν Ἀκταίωνα φυλάσσεο, μή σε κιχήσας </l>
<l n="410">ταυρείῃ σέο νῶτον ὑποστίξειεν ἱμάσθλῃ, </l>
<l n="411">μή σε πάλιν προκάρηνον ἀκοντίζειε κονίῃ· </l>
<l n="412">εἰσέτι σῆς μεθέπεις κεχαραγμένα κύκλα παρειῆς. </l>
<l n="413">Φαῦνε, τί μαργαίνεις, ξυνήονα μῶμον ἀνάπτων </l>
<l n="414">πατρὶ Ποσειδάωνι καὶ Ἠελίῳ σέο πάππῳ; <pb/> </l>
<l n="415">ἅζεό μοι Σατύρων φιλοκέρτομον ἀνθερεῶνα. </l>
<l n="416">Σιληνοὺς πεφύλαξο καὶ ἀμφιπόλους Διονύσου, </l>
<l n="417">μή σοι ἐπεγγελάσωσι καὶ αὐσταλέῳ σέο δίφρῳ. </l>
<l n="418">πῇ θρόνα; πῇ βοτάναι; πῇ φάρμακα ποικίλα Κίρκης; </l>
<l n="419">πάντα σε, πάντα λέλοιπεν, ὅτ' εἰς δρόμον ἦλθες ἀγῶνος. </l>
<l n="420">τίς κεν ἀπαγγείλειεν ἀγήνορι σεῖο τεκούσῃ </l>
<l n="421">καὶ σέο κύμβαχον ἅρμα καὶ αὐχμώουσαν ἱμάσθλην;“ </l>
<l n="422" rend="indent(1)">τοῖον ἀπερροίβδησεν ἀγήνορα μῦθον Ἀχάτης, </l>
<l n="423">κερτομέων· Νέμεσις δὲ τόσην ἐγράψατο φωνήν. </l>
<l n="424">καὶ σχεδὸν ἤλυθε Φαῦνος ὁμήλυδα δίφρον ἐλαύνων· </l>
<l n="425">ἅρματι δ' ἅρμα πέλασσε, καὶ ἄξονι γόμφον ἀράσσων </l>
<l n="426">μεσσοπαγῆ συνέαξε βαλὼν τροχοειδέι κύκλῳ· </l>
<l n="427">καὶ τροχὸς αὐτοκύλιστος ἕλιξ ἐπεκέκλιτο γαίῃ, </l>
<l n="428">ἅρμασιν Οἰνομάοιο πανείκελος, ὁππότε κηροῦ </l>
<l n="429">θαλπομένου Φαέθοντι λυθεὶς ἀπατήλιος ἄξων </l>
<l n="430">ἱπποσύνην ἀνέκοπτε μεμηνότος ἡνιοχῆος. </l>
<l n="431">στεινωπὴν δὲ κέλευθον ἔχων ἀνέμιμνεν Ἀχάτης, </l>
<l n="432">εἰσόκε τετραπόρων ὑπὲρ ἄντυγος ἥμενος ἵππων </l>
<l n="433">ὠκυτέρῃ μάστιγι παρήλυθε Φαῦνος Ἀχάτην, </l>
<l n="434">οἷά περ οὐκ ἀίων· καὶ ἐκούφισε μᾶλλον ἱμάσθλην, </l>
<l n="435">μαστίζων ἀκίχητος ἐπειγομένων λόφον ἵππων· <pb/> </l>
<l n="436">καὶ πέλεν Ἀκταίωνος ὀπίστερος, ὅσσα θορόντος </l>
<l n="437">δίσκου πεμπομένοιο πέλει δολιχόσκιος ὁρμή, </l>
<l n="438">ὃν βριαρῇ παλάμῃ δονέων αἰζηὸς ἰάλλει. </l>
<l n="439" rend="indent(1)">λαοῖς δ' ἔμπεσε λύσσα· καὶ ἤρισαν ἄλλος ἐπ' ἄλλῳ, </l>
<l n="440">συνθεσίας τεύχοντες ἀτεκμάρτου περὶ νίκης </l>
<l n="441">ἐσσομένης· τὰ δὲ δῶρα θυελλοπόδων χάριν ἵππων </l>
<l n="442">ἢ τρίπος ἠὲ λέβης ἢ φάσγανον ἠὲ βοείη· </l>
<l n="443">καὶ ναέτης ναετῆρι, φίλος δ' ἐρίδαινεν ἑταίρῳ, </l>
<l n="444">γηραλέος δὲ γέροντι, νέῳ νέος, ἀνέρι δ' ἀνήρ. </l>
<l n="445">ἦν δ' ἔρις ἀμφοτέρων ἑτερόθροος, ὃς μὲν Ἀχάτην </l>
<l n="446">κυδαίνων, ἕτερος δὲ χερείονα Φαῦνον ἐλέγχων </l>
<l n="447">ἐν χθονὶ πεπτηῶτα κυλινδομένων ἀπὸ δίφρων, </l>
<l n="448">ἄλλος ἐριδμαίνων, ὅτι δεύτερος ἦεν Ἐρεχθεὺς </l>
<l n="449">εἰναλίου Τελχῖνος ὀπίστερος ἡνιοχῆος· </l>
<l n="450">ἄλλῳ δ' ἄλλος ἔριζον, ὅτι φθαμένων δρόμον ἵππων </l>
<l n="451">ἀγχιφανὴς νίκησε πολύτροπος ἀστὸς Ἀθήνης, </l>
<l n="452">Σκέλμιν ἔτι προθέοντα παραΐξας ἐλατῆρα. </l>
<l n="453" rend="indent(1)">οὔ πω νεῖκος ἔληγε, καὶ ἔφθασεν ἐγγὺς Ἐρεχθεύς, </l>
<l n="454">ἵππους ἔνθα καὶ ἔνθα κατωμαδὸν αἰὲν ἱμάσσων· </l>
<l n="455">καὶ πολὺς ἱππείοιο δι' αὐχένος ἔρρεεν ἱδρὼς </l>
<l n="456">καὶ λασίου στέρνοιο, καθ' ἡνιόχοιο δὲ πυκναὶ </l>
<l n="457">αὐχμηραὶ ῥαθάμιγγες ἐπερρώοντο κονίης· </l>
<l n="458">ἅρματα δ' ἀγχιπόροισιν ἐπέτρεχεν ἴχνεσιν ἵππων <pb/> </l>
<l n="459">ἁλλομένῃ στροφάλιγγι· καὶ οὐ τροχόεντι σιδήρῳ </l>
<l n="460">λεπταλέης ἀτίνακτα χαράσσετο νῶτα κονίης. </l>
<l n="461">αὐτὰρ ὁ πωτήεντα μετὰ δρόμον ὑψόθι δίφρου </l>
<l n="462">εἰς μέσον ἦλθεν ἀγῶνος· ἑῷ δ' ἔσμηξε χιτῶνι </l>
<l n="463">μυδαλέων ἱδρῶτα διαστάζοντα μετώπων· </l>
<l n="464">καὶ ταχὺς ἐκ δίφροιο κατήιε· μηκεδανὴν δὲ </l>
<l n="465">εἰς ζυγὸν εὐποίητον ἑὴν ἔκλινεν ἱμάσθλην· </l>
<l n="466">ἵππους δ' Ἀμφιδάμας θεράπων λύεν· ὠκύτερος δὲ </l>
<l n="467">τερπομένῃ παλάμῃ πρωτάγρια κούφισε νίκης, </l>
<l n="468">ἰοδόκην καὶ τόξα καὶ εὐπήληκα γυναῖκα, </l>
<l n="469">πάλλων ἡμιτόμοιο μεσόμφαλα νῶτα βοείης. </l>
<l n="470" rend="indent(1)">τῷ δ' ἐπὶ δεύτερος ἦλθε θαλασσαίων ἐπὶ δίφρων </l>
<l n="471">Σκέλμις, ἐπισπέρχων Ποσιδήιον ἅρμα θαλάσσης, </l>
<l n="472">κύκλος ὅσον τροχόεις ἀπολείπεται ὠκέος ἵππου, </l>
<l n="473">τοῦ μὲν ἐπαΐσσοντος ἐπισσώτρων μόγις ἄκρων </l>
<l n="474">ἐκταδίης ψαύουσιν ἑλισσομένης τρίχες οὐρῆς· </l>
<l n="475">δεύτερα δ' εἷλεν ἄεθλα, καὶ ὤρεγε Δαμναμενῆι </l>
<l n="476">ἔγκυον ἵππον ἄγειν, ζηλήμονι χειρὶ τιταίνων. </l>
<l n="477" rend="indent(1)">καὶ τρίτος Ἀκταίων ἀνεκούφισε σύμβολα νίκης </l>
<l n="478">χρυσοφαῆ θώρηκα, παναίολον ἔργον Ὀλύμπου. </l>
<l n="479" rend="indent(1)">τῷ δ' ἐπὶ Φαῦνος ἵκανε· καὶ αὐτόθι δίφρον ἐρύξας </l>
<l n="480">ὀμφαλὸν ἀργυρόκυκλον ἀνηέρταζε βοείης, </l>
<l n="481">αὐχμηρῆς μεθέπων ἔτι λείψανα κεῖνα κονίης. </l>
<l n="482" rend="indent(1)">καὶ Σικελὸς θεράπων βραδυδινέος ἐγγύθι δίφρου <pb/> </l>
<l n="483">χρυσοῦ δισσὰ τάλαντα κατηφέι δεῖξεν Ἀχάτῃ, </l>
<l n="484">οἰκτρὸν ἀγηνορέοντι φιλοστόργῳ Διονύσῳ. </l>
<l n="485" rend="indent(1)">αὐτὰρ ὁ πυγμαχίης χαροπῆς ἔστησεν ἀγῶνα· </l>
<l n="486">πρώτῳ μὲν θέτο ταῦρον ἀπ' Ἰνδῴοιο βοαύλου </l>
<l n="487">δῶρον ἔχειν, ἑτέρῳ δὲ μελαρρίνων κτέρας Ἰνδῶν </l>
<l n="488">βάρβαρον αἰολόνωτον ἄγων κατέθηκε βοείην. </l>
<l n="489">ὀρθωθεὶς δ' ἀγόρευεν ἀεθλητῆρας ἐπείγων, </l>
<l n="490">εὐπαλάμου δύο φῶτας ἐριδμαίνειν περὶ νίκης· </l>
<l n="491" rend="indent(1)">„πυγμῆς οὗτος ἄεθλος ἀτειρέος· ἀθλοφόρῳ δὲ </l>
<l n="492">ἀνέρι νικήσαντι δασύτριχα ταῦρον ὀπάσσω, </l>
<l n="493">ἀνδρὶ δὲ νικηθέντι πολύπτυχον ἀσπίδα δώσω.“ </l>
<l n="494" rend="indent(1)">ὣς φαμένου Βρομίοιο σακεσπάλος ὦρτο Μελισσεύς, </l>
<l n="495">ἠθάδι πυγμαχίῃ μεμελημένος· εὐκεράου δὲ </l>
<l n="496">ἁψάμενος ταύροιο τόσην ἐφθέγξατο φωνήν· </l>
<l n="497" rend="indent(1)">„ἐλθέτω, ὃς ποθέει σάκος αἰόλον· οὐ γὰρ ἐάσσω </l>
<l n="498">ἄλλῳ πίονα ταῦρον, ἕως ἔτι χεῖρας ἀείρω.“ </l>
<l n="499" rend="indent(1)">ὣς φαμένου ξύμπαντας ἐπεσφρήγισσε σιωπή· </l>
<l n="500">Εὐρυμέδων δέ οἱ οἶος ἀνίστατο, τῷ πόρεν Ἑρμῆς </l>
<l n="501">ὄργανα πυγμαχίης γυιαλκέος, ὃς πάρος αἰεὶ </l>
<l n="502">πατρῴῳ μεμέλητο παρήμενος ἐσχαρεῶνι, </l>
<l n="503">Ἡφαιστηιάδης, σφυρήλατον ἄκμονα τύπτων. <pb/> </l>
<l n="504">τὸν μὲν ἐριπτοίητος ἀδελφεὸς ἄμφεπεν Ἄλκων, </l>
<l n="505">ζῶμα δέ οἱ παρέθηκε, καὶ ἥρμοσεν ἰξύι μίτρην, </l>
<l n="506">καὶ δολιχαῖς παλάμῃσι κασιγνήτοιο συνάπτων </l>
<l n="507">ἀζαλέων ἔσφιγξε περίπλοκον ὁλκὸν ἱμάντων. </l>
<l n="508">καὶ πρόμος εἰς μέσον ἦλθεν, ἑοῦ προβλῆτα προσώπου </l>
<l n="509">λαιὴν χεῖρα φέρων, σάκος ἔμφυτον· ἀντὶ δὲ λόγχης </l>
<l n="510">ποιητῆς παλάμης ταμεσίχροες ἦσαν ἱμάντες. </l>
<l n="511">αἰεὶ δ' ἀντιπάλοιο φυλάσσετο δύσμαχον ὁρμήν, </l>
<l n="512">μή ποτέ μιν πλήξειε κατ' ὀφρύος ἠὲ μετώπου, </l>
<l n="513">† ἠέ μιν αἱμάξειε τετυμμένον ἄκρον ἀράξας † </l>
<l n="514">† ἄκρα διατμήξειε κατὰ κροτάφοιο κιχήσας † </l>
<l n="515">† εἰς μέσον ἐγκεφάλοιο νοήμονος ἄκρον ἀράξας † </l>
<l n="516">ἢ παλάμην τρηχεῖαν ἐπὶ κροτάφοισι τιταίνων </l>
<l n="517">ὄμματα γυμνώσειε λιπογλήνοιο προσώπου, </l>
<l n="518">ἠὲ δαφοινήεντος ἀρασσομένοιο γενείου </l>
<l n="519">ὀξυτέρων ἐλάσειε πολύστιχον ὄγμον ὀδόντων. <pb/> </l>
<l n="520" rend="indent(1)">ἔνθα μὲν Εὐρυμέδοντος ἐπεσσυμένοιο Μελισσεὺς </l>
<l n="521">στήθεος ἄκρον ἔλασσεν· ὁ δὲ σχεδὸν ἄντα προσώπου </l>
<l n="522">χεῖρα μάτην ἐτίταινε, καὶ ἤμβροτεν ἠέρα τύπτων· </l>
<l n="523">καί μιν ἀεὶ τρομέων περιδέδρομε, κόλπον ἀμείβων, </l>
<l n="524">δεξιτερὴν γυμνοῖο κάτω μαζοῖο τιταίνων. </l>
<l n="525">ἄμφω δ' εἰς ἓν ἵκανον ἐπήλυδες, ἄλλος ἐπ' ἄλλῳ </l>
<l n="526">ἴχνεσι φειδομένοισι ποδὸς πόδα τυτθὸν ἀμείβων· </l>
<l n="527">χερσὶ δὲ χεῖρας ἔμιξαν· ἐπασσυτέρῃσι δὲ ῥιπαῖς </l>
<l n="528">φρικτὸς ὁμοπλεκέων ἐπεβόμβεε δοῦπος ἱμάντων </l>
<l n="529">ἀκροτάτην περὶ χεῖρα· χαρασσομένης δὲ παρειῆς </l>
<l n="530">αἱμαλέαις λιβάδεσσιν ἐφοινίχθησαν ἱμάντες· </l>
<l n="531">καὶ γενύων πέλε δοῦπος· ἐπιθρωσμῷ δὲ προσώπου </l>
<l n="532">εὐρυτέρου γεγαῶτος ἐκυμαίνοντο παρειαί, </l>
<l n="533">ὀφθαλμοὶ δ' ἑκάτερθεν ἐκοιλαίνοντο προσώπου. </l>
<l n="534" rend="indent(1)">Εὐρυμέδων μὲν ἔκαμνε Μελισσέος ἴδμονι τέχνῃ, </l>
<l n="535">ἄσχετον ἠελίοιο μένων ἀντώπιον αἴγλην, </l>
<l n="536">ὄμμα καταυγάζοντος· ἐπαΐξας δὲ Μελισσεὺς </l>
<l n="537">ὀξυτέρῃ στροφάλιγγι μετάρσιον ἴχνος ἀείρων </l>
<l n="538">ἄφνω γναθμὸν ἔτυψεν ὑπ' οὔατος· αὐτὰρ ὁ κάμνων </l>
<l n="539">ὕπτιος αὐτοκύλιστος ἐρείσατο νῶτα κονίῃ, </l>
<l n="540">θυμολιπὴς μεθύοντι πανείκελος· εἶχε δὲ κόρσην <pb/> </l>
<l n="541">κεκλιμένην ἑτέρωσε, καὶ αἵματος ἔπτυεν ἄχνην </l>
<l n="542">λεπτὰ παχυνομένοιο· λαβὼν δέ μιν ἐκτὸς ἀγῶνος </l>
<l n="543">στυγνὸς ὑπὲρ νώτοιο μετήγαγε σύγγονος Ἄλκων </l>
<l n="544">πληγῇ ἀμερσινόῳ βεβαρημένον. ἐσσύμενος δὲ </l>
<l n="545">Ἰνδῴην περίμετρον ἀνηέρταζε βοείην. </l>
<l n="546" rend="indent(1)">καὶ διδύμους Διόνυσος ἀεθλητῆρας ἐπείγων </l>
<l n="547">ἀνδράσιν ἀθλοφόροισι πάλης κήρυξεν ἀγῶνα· </l>
<l n="548">καὶ τρίπος εἰκοσίμετρος ἀέθλιον ἵστατο νίκης </l>
<l n="549">πρώτῳ ἀεθλητῆρι· τίθει δ' εἰς μέσσον ἀείρας </l>
<l n="550">ἀνθεμόεντα λέβητα χερείονι φωτὶ φυλάσσων. </l>
<l n="551">ὀρθωθεὶς δ' ἰάχησε πάλιν σημάντορι φωνῇ· </l>
<l n="552" rend="indent(1)">„δεῦτε, φίλοι, καὶ τοῦτον ἐγείρατε καλὸν ἀγῶνα.“ </l>
<l n="553" rend="indent(1)">ἔννεπε· κεκλομένου δὲ φιλοστεφάνου Διονύσου </l>
<l n="554">πρῶτος Ἀρισταῖος, μετέπειτα δὲ δεύτερος ἔστη </l>
<l n="555">Αἰακὸς εὐπαλάμοιο πάλης δεδαημένος ἔργα. </l>
<l n="556">ζώματι δὲ σκεπόωντες ἀθηήτου φύσιν αἰδοῦς </l>
<l n="557">γυμνοὶ ἀεθλεύοντες ἐφέστασαν· ἀμφότεροι δὲ </l>
<l n="558">πρῶτα μὲν ἀμφοτέρας παλάμας ἐπὶ δίζυγι καρπῷ </l>
<l n="559">σύμπλεκον ἔνθα καὶ ἔνθα, χυτῆς ἐπὶ νῶτα κονίης </l>
<l n="560">ἀλλήλους ἐρύοντες ἀμοιβαδίς, ἅμματι χειρῶν </l>
<l n="561">ἀκροτάτῳ σφίγξαντες· ἔην δ' ἀμφίδρομος ἀνήρ, </l>
<l n="562">ἄνδρα παλινδίνητον ἄγων ἑτερόζυγι παλμῷ, </l>
<l n="563">ἕλκων ἑλκόμενός τε· συνωχμάζοντο γὰρ ἄμφω </l>
<l n="564">χερσὶν ἀμοιβαίῃσιν, ἐκυρτώσαντο δὲ δειρήν, <pb/> </l>
<l n="565">μεσσατίῳ δὲ κάρηνον ἐπηρείδοντο μετώπῳ </l>
<l n="566">ἀκλινέες, νεύοντες ἐπὶ χθονός· ἐκ δὲ μετώπων </l>
<l n="567">θλιβομένων καμάτοιο προάγγελος ἔρρεεν ἱδρώς· ... </l>
<l n="568">μυδαλέῳ δ' ἱδρῶτι χυτὴν ἔρραινε κονίην, </l>
<l n="569">αὐχμηρῇ ψαμάθῳ διερὴν ῥαθάμιγγα καθαίρων, </l>
<l n="570">μή μιν ὀλισθήσειε περίπλοκος ἅμματι χειρῶν </l>
<l n="571">θερμὴν τριβομένοιο κατ' αὐχένος ἰκμάδα πέμπων. </l>
<l n="572">ἀμφοτέρων δ' ἄρα νῶτα κεκυφότα πήχεος ὁλκῷ </l>
<l n="573">δίζυγι συμπλεκέος παλάμης ἐτρίβετο δεσμῷ· </l>
<l n="574">σμῶδιξ δ' αὐτοτέλεστος ἀνέδραμεν, αἵματι θερμῷ </l>
<l n="575">αἰόλα πορφύρουσα· δέμας δ' ἐστίζετο φωτῶν. </l>
<l n="576" rend="indent(1)">οἱ δὲ παλαισμοσύνης ἑτερότροπα μάγγανα τέχνης </l>
<l n="577">ἀλλήλοις ἀνέφαινον ἀμοιβαδίς· ἀντίβιον δὲ </l>
<l n="578">πρῶτος Ἀρισταῖος παλάμης πηχύνατο καρπῷ, </l>
<l n="579">ἐκ χθονὸς ὀχλίζων· δολίης δ' οὐ λήθετο τέχνης </l>
<l n="580">Αἰακὸς αἰολόμητις, ὑποκλέπτοντι δὲ ταρσῷ </l>
<l n="581">λαιὸν Ἀρισταίοιο ποδὸς κώληπα πατάξας </l>
<l n="582">ὕπτιον αὐτοκύλιστον ὅλον περικάββαλε γαίῃ, </l>
<l n="583">ἠλιβάτῳ πρηῶνι πανείκελον· ἀμφὶ δὲ λαοὶ </l>
<l n="584">τηλίκον αὐχήεντα βοώμενον υἱέα Φοίβου </l>
<l n="585">ὄμμασι θαμβαλέοισιν ἐθηήσαντο πεσόντα. </l>
<l n="586">δεύτερος ἠέρταζε μετάρσιον ὑψόθι γαίης </l>
<l n="587">κουφίζων ἀμογητὶ πελώριον υἷα Κυρήνης </l>
<l n="588">Αἰακός, ἐσσομένην ἀρετὴν τεκέεσσι φυλάσσων, <pb/> </l>
<l n="589">ἀκαμάτῳ Πηλῆι καὶ εὐρυβίῃ Τελαμῶνι, </l>
<l n="590">ἀγκὰς ἔχων, οὐ νῶτον ἢ ὄρθιον αὐχένα κάμπτων, </l>
<l n="591">πήχεσιν ἀμφοτέροισι μεσαίτατον ἄνδρα κομίζων, </l>
<l n="592">ἶσον ἀμειβόντεσσιν ἔχων τύπον, οὓς κάμε τέκτων </l>
<l n="593">πρηΰνων ἀνέμοιο θυελλήεσσαν ἀνάγκην. </l>
<l n="594">καὶ πελάσας ὅλον ἄνδρα περιστρωθέντα κονίῃ </l>
<l n="595">Αἰακὸς ἀντιπάλοιο μέσων ἐπεβήσατο νώτων· </l>
<l n="596">καὶ πόδα πεπταμένης διὰ γαστέρος ἐκταδὰ πέμπων </l>
<l n="597">καμπύλον, ἀκροτάτῳ περὶ γούνατι δεσμὰ συνάπτων, </l>
<l n="598">ταρσῷ ταρσὸν ἔρειδε παρὰ σφυρὸν ἄκρον ἑλίξας· </l>
<l n="599">καὶ ταχὺς ἀντιβίου τετανυσμένος ὑψόθι νώτων, </l>
<l n="600">χεῖρας ἑὰς στεφανηδὸν ἐπ' ἀλλήλῃσιν ἑλίξας, </l>
<l n="601">αὐχένι δεσμὸν ἔβαλλε βραχίονι, δάκτυλα κάμψας. </l>
<l n="602" rend="indent(1)">τοῦ δὲ πιεζομένοιο συνέρρεον ὀξέι παλμῷ </l>
<l n="603">κεκριμένοι κήρυκες, ὀπιπευτῆρες ἀγῶνος, </l>
<l n="604">μή μιν ἀποκτείνειεν ὁμόζυγι πήχεος ὁλκῷ. </l>
<l n="605">οὐ γὰρ ἔην τότε θεσμὸς ὁμοίιος, ὃν πάρος αὐτοὶ <pb/> </l>
<l n="606">ὀψίγονοι φράσσαντο, τιταινομένων ὅτε δεσμῶν </l>
<l n="607">αὐχενίων πνικτῆρι πόνῳ βεβαρημένος ἀνὴρ </l>
<l n="608">νίκην ἀντιπάλου μνηστεύεται ἔμφρονι σιγῇ, </l>
<l n="609">ἀνέρα νικήσαντα κατηφέι χειρὶ πατάξας. </l>
<l n="610" rend="indent(1)">καὶ τρίπον εἰκοσίμετρον ἐπηχύναντο λαβόντες </l>
<l n="611">Μυρμιδόνες, θεράποντες ἀεθλοφόρου βασιλῆος· </l>
<l n="612">Ἀκταίων δὲ λέβητα ταχίονι κούφισε ῥιπῇ, </l>
<l n="613">δεύτερα πατρὸς ἄεθλα κατηφέι χειρὶ κομίζων. </l>
<l n="614" rend="indent(1)">καὶ τότε Βάκχος ἔθηκε ποδῶν ταχυτῆτος ἀγῶνα· </l>
<l n="615">πρώτῳ ἀεθλητῆρι τίθει κειμήλια νίκης </l>
<l n="616">ἀργύρεον κρητῆρα δορικτήτην τε γυναῖκα, </l>
<l n="617">δευτέρῳ αἰολόδειρον ἐθήκατο Θεσσαλὸν ἵππον, </l>
<l n="618">καὶ πυμάτῳ ξίφος ὀξὺ σὺν εὐτμήτῳ τελαμῶνι. </l>
<l n="619">ὀρθωθεὶς δ' ἀγόρευε, ποδώκεας ἄνδρας ἐπείγων· </l>
<l n="620" rend="indent(1)">„ἀνδράσιν ὠκυπόροισιν ἀέθλια ταῦτα γενέσθω.“ </l>
<l n="621">ὣς φαμένου Δικταῖος ἐθήμονα γούνατα πάλλων ... <pb/> </l>
<l n="622">τῷ δ' ἐπὶ ποικιλόμητις ἀνέδραμεν ὠκὺς Ἐρεχθεύς, </l>
<l n="623">Παλλάδι νικαίῃ μεμελημένος, αὐτὰρ ἐπ' αὐτῷ </l>
<l n="624">Πρίασος ὠκυπόδης, Κυβεληίδος ἀστὸς ἀρούρης. </l>
<l n="625">τοῖσι μὲν ἐκ βαλβῖδος ἔην δρόμος· Ὠκύθοος δὲ </l>
<l n="626">πρῶτος ἀελλήεντι ποδῶν κουφίζετο παλμῷ, </l>
<l n="627">ἰθυτενῆ προκέλευθον ἔχων δρόμον· ἐσσύμενος δὲ </l>
<l n="628">δεύτερος ἀγχικέλευθος ὀπίστερος ἦεν Ἐρεχθεύς, </l>
<l n="629">γείτονος Ὠκυθόοιο μετάφρενον ἄσθματι βάλλων, </l>
<l n="630">καὶ κεφαλὴν θέρμαινε· φιληλακάτοιο δὲ κούρης </l>
<l n="631">οἷα κανὼν στέρνοιο πέλει μέσος, ὅν τινι μέτρῳ </l>
<l n="632">παρθένος ἱστοπόνος τεχνήμονι χειρὶ τανύσσῃ, </l>
<l n="633">Ὠκυθόου πέλε τόσσον ὀπίστερος· ἀμφὶ δὲ γαίῃ </l>
<l n="634">ἴχνια τύπτε πόδεσσι, πάρος κόνιν ἀμφιχυθῆναι. </l>
<l n="635">καί νύ κεν ἀμφήριστος ἔην δρόμος· ἀλλὰ πορείην </l>
<l n="636">μιμηλὴν ἰσόμετρον ἰδὼν ἐτιταίνετο ταρσῷ </l>
<l n="637">κουφοτέρῳ, καὶ φῶτα παρέδραμε μείζονι μέτρῳ, </l>
<l n="638">ὁππόσον ἀνέρος ἴχνος· ὅθεν τρομέων περὶ νίκης </l>
<l n="639">τοῖον ἔπος βοόων Βορέην ἱκέτευεν Ἐρεχθεύς· </l>
<l n="640" rend="indent(1)">„γαμβρέ, τεῷ χραίσμησον Ἐρεχθέι καὶ σέο νύμφῃ, </l>
<l n="641">εἰ μεθέπεις γλυκὺν οἶστρον ἐμῆς ἔτι παιδὸς ἐρώτων· </l>
<l n="642">δός μοι σῶν πτερύγων βάλιον δρόμον εἰς μίαν ὥρην, </l>
<l n="643">Ὠκύθοον ταχύγουνον ἵνα προθέοντα παρέλθω.“ <pb/> </l>
<l n="644" rend="indent(1)">ὣς φαμένου Βορέης ἱκετήσιον ἔκλυε φωνήν, </l>
<l n="645">καί μιν ἐυτροχάλοιο ταχίονα θῆκεν ἀέλλης. </l>
<l n="646">τρεῖς μὲν ἐπερρώοντο ποδῶν ἀνεμώδεϊ παλμῷ, </l>
<l n="647">ἀλλ' οὐκ ἶσα τάλαντα· καὶ ὁππόσον ὠκέι ταρσῷ </l>
<l n="648">Ὠκυθόου προθέοντος ὀπίστερος ἦεν Ἐρεχθεύς, </l>
<l n="649">τόσσον ἀελλήεντος Ἐρεχθέος ἔπλετο γείτων </l>
<l n="650">Πρίασος αὐχήεις, Φρύγιον γένος. ἐσσυμένων δὲ </l>
<l n="651">ὁππότε λοίσθιος ἦεν ἔτι δρόμος ἅλματι ταρσῶν, </l>
<l n="652">Ὠκύθοος ταχύγουνος ἐπωλίσθησε κονίῃ, </l>
<l n="653">ἧχι βοῶν πέλεν ὄνθος ἀθέσφατος, οὓς παρὰ τύμβῳ </l>
<l n="654">Μυγδονίῃ Διόνυσος ἀπηλοίησε μαχαίρῃ· </l>
<l n="655">ἀλλὰ παλιννόστοιο ποδὸς ταχυδινέι παλμῷ </l>
<l n="658">Ὠκύθοος πεφόρητο μετάλμενος· ἐσσύμενος δὲ </l>
<l n="659">ἀντιπάλου προθέοντος ἐπήλυδα ταρσὸν ἀμείβων, </l>
<l n="656">εἰ τότε βαιὸς ἔην ἔτι που δρόμος, ἦ τάχα † βαίνων </l>
<l n="657">ἢ πέλεν ἀμφήριστος ἢ ἔφθασεν ἀστὸν Ἀθήνης. </l>
<l n="660" rend="indent(1)">καὶ κτέρας αἰολόνωτον ἐκούφισεν ὠκὺς Ἐρεχθεύς, </l>
<l n="661">Σιδόνιον κρητῆρα τετυγμένον· Ὠκύθοος δὲ </l>
<l n="662">εἴρυσε Θεσσαλὸν ἵππον· ὁ δὲ τρίτος ἠρέμα βαίνων </l>
<l n="663">Πρίασος ἆορ ἔδεκτο σὺν ἀργυρέῳ τελαμῶνι. </l>
<l n="664">καὶ Σατύρων ἐγέλασσε χορὸς φιλοπαίγμονι θυμῷ, <pb/> </l>
<l n="665">παπταίνων Κορύβαντα χυτῇ ῥυπόωντα κονίῃ, </l>
<l n="666">ὄνθον ἀποπτύοντα κατάρρυτον ἀνθερεῶνος. </l>
<l n="667" rend="indent(1)">καὶ σόλον αὐτοχόωνον ἄγων ἐπέθηκεν ἀγῶνι </l>
<l n="668">δισκοβόλους Διόνυσος ἀκοντιστῆρας ἐπείγων· </l>
<l n="669">πρώτῳ μὲν δύο δοῦρα σὺν ἱπποκόμῳ τρυφαλείῃ </l>
<l n="670">θῆκεν ἄγων, ἑτέρῳ δὲ διαυγέα κυκλάδα μίτρην, </l>
<l n="671">καὶ τριτάτῳ φιάλην, καὶ νεβρίδα θῆκε τετάρτῳ, </l>
<l n="672">ἣν χρυσέῃ κληῖδι Διὸς περονήσατο χαλκεύς. </l>
<l n="673">ὀρθωθεὶς δ' ἀνὰ μέσσον ἐγερσινόῳ φάτο φωνῇ· </l>
<l n="674" rend="indent(1)">„οὗτος ἀγὼν ἐπὶ δίσκον ἀεθλητῆρας ἐπείγει.“ </l>
<l n="675" rend="indent(1)">ὣς φαμένου Βρομίοιο σακεσπάλος ὦρτο Μελισσεύς, </l>
<l n="676">τῷ δ' ἐπὶ δεύτερος ἦλθεν ἀερσιπόδης Ἁλιμήδης, </l>
<l n="677">καὶ τρίτος Εὐρυμέδων καὶ τέτρατος ἤλυθεν Ἄκμων· </l>
<l n="678">καὶ πίσυρες στοιχηδὸν ἐφέστασαν ἄλλος ἐπ' ἄλλῳ. </l>
<l n="679">καὶ σόλον εὐδίνητον ἑλὼν ἔρριψε Μελισσεύς· </l>
<l n="680">Σιληνοὶ δ' ἐγέλασσαν ὀλίζονα φωτὸς ἐρωήν. </l>
<l n="681">δεύτερος Εὐρυμέδων παλάμην ἐπερείσατο δίσκῳ· </l>
<l n="682">καὶ σόλον εὐδίνητον ἑλὼν νωμήτορι καρπῷ </l>
<l n="683">βριθὺ βέλος προέηκε περίτροχον εὔλοφος Ἄκμων· </l>
<l n="684">καὶ βέλος ἠερόφοιτον ἐπέτρεχε σύνδρομον αὔραις, </l>
<l n="685">καὶ σκοπὸν Εὐρυμέδοντος ὑπέρβαλε μείζονι μέτρῳ <pb/> </l>
<l n="686">ὀξείῃ στροφάλιγγι· καὶ ὑψιπόδης Ἁλιμήδης </l>
<l n="687">εἰς σκοπὸν ἠκόντιζεν ἐν ἠέρι δίσκον ἀλήτην· </l>
<l n="688">καὶ σόλος ἠερίῃσιν ἐπερροίζησεν ἀέλλαις </l>
<l n="689">ἐκ βριαρῆς παλάμης πεφορημένος, ὡς ἀπὸ τόξου </l>
<l n="690">ἵπταται ἀσταθέεσσι βέλος δεδονημένον αὔραις </l>
<l n="691">ὄρθιον· ἠερόθεν δὲ πεσὼν ἐκυλίνδετο γαίῃ </l>
<l n="692">ἅλματι τηλεπόρῳ, πεφορημένος εἰσέτι παλμῷ </l>
<l n="693">χειρὸς ἐυστρέπτοιο, φέρων αὐτόσσυτον ὁρμήν, </l>
<l n="694">εἰσόκε σήματα πάντα παρέδραμεν· ἀγρόμενοι δὲ </l>
<l n="695">πάντες ἐπεσμαράγησαν ὀπιπευτῆρες ἀγῶνος, </l>
<l n="696">ἁλλομένου δίσκοιο τεθηπότες ἄστατον ὁρμήν. </l>
<l n="697" rend="indent(1)">καὶ δονέων δύο δοῦρα σὺν ὑψιλόφῳ τρυφαλείῃ </l>
<l n="698">διπλόα δῶρα κόμιζεν ἀγηνορέων Ἁλιμήδης· </l>
<l n="699">Ἄκμων δ' εἱλιπόδης χρυσαυγέα κούφισε μίτρην· </l>
<l n="700">καὶ τρίτος Εὐρυμέδων φιάλην ἀπύρωτον ἀείρας </l>
<l n="701">ἀμφίθετον κτέρας εἷλε· κατηφιόων δὲ προσώπῳ </l>
<l n="702">νεβρίδα ποικιλόνωτον ἀνηέρταζε Μελισσεύς. </l>
<l n="703" rend="indent(1)">καὶ προμάχοις Διόνυσος ἀέθλια θήκατο τόξου, </l>
<l n="704">εὐστοχίης ἀνάθημα· καὶ ἑπταέτηρον ἐρύσσας </l>
<l n="705">ἡμίονον ταλαεργὸν ἐνεστήριξεν ἀγῶνι, </l>
<l n="706">καὶ δέπας εὐποίητον ἀέθλιον ἵστατο νίκης </l>
<l n="707">ἀνδρὶ χερειοτέρῳ πεφυλαγμένον. Εὐρύαλος δὲ </l>
<l n="708">νήιον ὀρθώσας περιμήκετον ἱστὸν ἀρούρῃ <pb/> </l>
<l n="709">στῆσεν ὑπὲρ δαπέδου ψαμαθώδεος, ὑψιφανῆ δὲ </l>
<l n="710">δέσμιον ᾐώρησε πελειάδα σύμπλοκον ἱστῷ, </l>
<l n="711">λεπταλέον δισσοῖσι μίτον περὶ ποσσὶν ἑλίξας. </l>
<l n="712">καὶ θεὸς ἀγρομένοις ἐναγώνιον ἴαχε φωνήν, </l>
<l n="713">εἰς σκοπὸν ἠερόφοιτον ὀιστευτῆρας ἐπείγων· </l>
<l n="714" rend="indent(1)">„ὃς μὲν ὀιστεύσειε πελειάδος ἄκρα τορήσας, </l>
<l n="715">ἡμίονον φερέτω πολυαλφέα, μάρτυρα νίκης· </l>
<l n="716">ὃς δὲ παραπλάζοιτο πελειάδος εἰς σκοπὸν ἕλκων, </l>
<l n="717">ὄρνιν ἐυγλώχινι λιπὼν ἀχάρακτον ὀιστῷ, </l>
<l n="718">ἄκρα δὲ μηρίνθοιο βαλὼν πτερόεντι βελέμνῳ </l>
<l n="719">ἥσσονα τοξεύσειε, καὶ ἥσσονα δῶρα δεχέσθω· </l>
<l n="720">ἀντὶ γὰρ ἡμιόνου δέπας οἴσεται, ὄφρα κε Φοίβῳ </l>
<l n="721">τοξοφόρῳ σπείσειε καὶ οἰνοχύτῳ Διονύσῳ.“ </l>
<l n="722" rend="indent(1)">τοῖον ἔπος βοόωντος ἐχεκτεάνοιο Λυαίου </l>
<l n="723">εὐχαίτης Ὑμέναιος ἑκηβόλος εἰς μέσον ἔστη ... </l>
<l n="724">εἰς σκοπὸν ἰθυκέλευθον ἄγων ἀντώπιον ἱστοῦ, </l>
<l n="725">Κνώσσια τόξα φέρων τετανυσμένα κυκλάδι νευρῇ, </l>
<l n="726">Ἀστέριος προέηκε βέλος κλήροιο τυχήσας, </l>
<l n="727">καὶ τύχε μηρίνθοιο· δαϊζομένης δὲ βελέμνῳ </l>
<l n="728">ἠερίη πεφόρητο μετάρσιος ὄρνις ἀλήμων· </l>
<l n="729">καὶ μίτος εἰς χθόνα πῖπτε. δι' ὑψιπόρου δὲ κελεύθου <pb/> </l>
<l n="730">ὄμμα φέρων ἑλικηδόν, ὑπὲρ νεφέων δὲ δοκεύων ... </l>
<l n="731">τοξευτὴρ Ὑμέναιος ἑτοιμοτάτης ἀπὸ νευρῆς </l>
<l n="732">εἰς σκοπὸν ἠερόφοιτον ὑπηνέμιον βέλος ἕλκων </l>
<l n="733">ὀξύτερον προέηκε, πελειάδος ἄντα τιταίνων· </l>
<l n="734">καὶ πτερόεις πεπότητο δι' ἠέρος ἰὸς ἀλήτης </l>
<l n="735">ἀκροφανής, μέσα νῶτα παραξύων νεφελάων, </l>
<l n="736">συρίζων ἀνέμοισι· βέλος δ' ἴθυνεν Ἀπόλλων </l>
<l n="737">πιστὰ φέρων δυσέρωτι κασιγνήτῳ Διονύσῳ· </l>
<l n="738">ἱπταμένης δ' ἐτύχησε πελειάδος, ἐσσυμένης δὲ </l>
<l n="739">στήθεος ἄκρον ἔτυψε· βαρυνομένου δὲ καρήνου </l>
<l n="740">ὄρνις ἀελλήεσσα δι' ἠέρος ἔμπεσε γαίῃ· </l>
<l n="741">ἡμιθανὴς δὲ πέλεια περὶ πτερὰ πάλλε κονίῃ, </l>
<l n="742">ποσσὶ περισκαίρουσα χοροπλεκέος Διονύσου. </l>
<l n="743" rend="indent(1)">καὶ θεὸς ἡβητῆρος ἀναθρῴσκων ἐπὶ νίκῃ </l>
<l n="744">χεῖρας ἐπεπλατάγησεν ἐπικλάγξας Ὑμεναίῳ· </l>
<l n="745">ξυνοὶ δ' εἰν ἑνὶ πάντες, ὅσοι παρέμιμνον ἀγῶνι, </l>
<l n="746">ἀγχινεφῆ θάμβησαν ἑκηβολίην Ὑμεναίου. </l>
<l n="747">καὶ γελόων Διόνυσος ἑαῖς παλάμῃσιν ἐρύσσας </l>
<l n="748">ἡμίονον πόρε δῶρον ὀφειλομένην Ὑμεναίῳ· </l>
<l n="749">καὶ γέρας Ἀστερίοιο δέπας κούφιζον ἑταῖροι. </l>
<l n="750" rend="indent(1)">καὶ φιλίην ἐπὶ δῆριν ἀκοντιστῆρας ἐπείγων </l>
<l n="751">Ἰνδικὰ Βάκχος ἄεθλα φέρων παρέθηκεν ἀγῶνι, </l>
<l n="752">διχθαδίην κνημῖδα καὶ Ἰνδῴης λίθον ἅλμης. </l>
<l n="753">ὀρθωθεὶς δ' ἀγόρευε, δύω δ' ἐκέλευσε μαχηταῖς, <pb/> </l>
<l n="754">ὄφρα μόθῳ παίζοντι καὶ οὐ κτείνοντι σιδήρῳ </l>
<l n="755">μιμηλὴν τελέσωσιν ἀναίμονος εἰκόνα χάρμης· </l>
<l n="756" rend="indent(1)">„οὗτος ἀγὼν δύο φῶτας ἀκοντιστῆρας ἐγείρων </l>
<l n="757">μείλιχον οἶδεν ἄρηα καὶ εὐδιόωσαν ἐνυώ.“ </l>
<l n="758" rend="indent(1)">ὣς φαμένου Βρομίοιο σιδήρεα τεύχεα πάλλων </l>
<l n="759">Ἀστέριος κεκόρυστο, καὶ Αἰακὸς εἰς μέσον ἔστη </l>
<l n="760">χάλκεον ἔγχος ἔχων, πολυδαίδαλον ἀσπίδα πάλλων, </l>
<l n="761">οἷα λέων ἄγραυλος ἐπαΐσσων τινὶ ταύρῳ </l>
<l n="762">ἢ συῒ λαχνήεντι· σιδηρείῳ δὲ χιτῶνι </l>
<l n="763">εἰς μέσον ἐρρώοντο καλυψάμενοι δέμας ἄμφω </l>
<l n="764">Ἄρεος αἰχμητῆρες· ὁ μὲν δόρυ θοῦρον ἰάλλων </l>
<l n="765">Ἀστέριος, Μίνωος ἔχων πατρώιον ἀλκήν, </l>
<l n="766">οὔτασε δεξιτεροῖο βραχίονος ἄκρον ἀμύξας· </l>
<l n="767">ὃς δὲ κατ' ἀσφαράγοιο σιδήρεον ἔγχος ἀείρων </l>
<l n="768">Αἰακός, ὑψιμέδοντος ἑοῦ Διὸς ἄξια ῥέζων, </l>
<l n="769">νύξαι μὲν μενέαινε μεσαίτατον ἀνθερεῶνα· </l>
<l n="770">ἀλλά ἑ Βάκχος ἔρυκε καὶ ἥρπασε φοίνιον αἰχμήν, </l>
<l n="771">αὐχένα μὴ πλήξειεν ἀκοντιστῆρι σιδήρῳ· </l>
<l n="772">ἀμφοτέρους δ' ἀνέκοψε καὶ ἴαχε θυιάδι φωνῇ· </l>
<l n="773" rend="indent(1)">„ῥίψατε τεύχεα ταῦτα φίλην στήσαντες ἐνυώ. </l>
<l n="774">ἄρθμιος οὗτος ἄρης καὶ ἀνούτατοί εἰσιν ἀγῶνες.“ </l>
<l n="775" rend="indent(1)">ἔννεπεν· ἐγρεμόθου δὲ λαβὼν πρεσβήια νίκης </l>
<l n="776">Αἰακὸς αὐχήεις χρυσέας κνημῖδας ἀείρων </l>
<l n="777">δῶκεν ἑῷ θεράποντι· καὶ ὕστερα δῶρα κομίζων </l>
<l n="778">Ἀστέριος κούφιζε δορικτήτην λίθον Ἰνδῶν. <pb/> </l>
</div>
<div type="Book" n="38">
<l n="t1"><label type="head">ΔΙΟΝΥΣΙΑΚΩΝ ΤΡΙΑΚΟΣΤΟΝ ΟΓΔΟΟΝ.</label> </l>
<l n="1" rend="indent(1)">Λῦτο δ' ἀγών· λαοὶ δὲ μετήιον ἔνδια λόχμης, </l>
<l n="2">καὶ σφετέραις κλισίῃσιν ὁμίλεον· ἀγρονόμοι δὲ </l>
<l n="3">Πᾶνες ἐναυλίζοντο χαραδραίοισι μελάθροις, </l>
<l n="4">αὐτοπαγῆ ναίοντες ἐρημάδος ἄντρα λεαίνης </l>
<l n="5">ἑσπέριοι· Σάτυροι δὲ δεδυκότες εἰς σπέος ἄρκτου </l>
<l n="6">θηγαλέοις ὀνύχεσσι καὶ οὐ τμητῆρι σιδήρῳ </l>
<l n="7">πετραίην ἐλάχειαν ἐκοιλαίνοντο χαμεύνην, </l>
<l n="8">εἰσόκεν ὄρθρος ἔλαμψε σελασφόρος, ἀρτιφανὲς δὲ </l>
<l n="9">ἀμφοτέροις ἀνέτελλε γαληναίης φάος Ἠοῦς, </l>
<l n="10">Ἰνδοῖς καὶ Σατύροισιν· ἐπεὶ τότε κυκλάδι νύσσῃ </l>
<l n="11">Μυγδονίου πολέμοιο καὶ Ἰνδῴοιο κυδοιμοῦ </l>
<l n="12">ἀμβολίην ἐτάνυσσεν ἕλιξ χρόνος· οὐδέ τις αὐτοῖς </l>
<l n="13">οὐ φόνος, οὐ τότε δῆρις· ἔκειτο δὲ τηλόθι χάρμης </l>
<l n="14">Βακχιὰς ἑξαέτηρος ἀραχνιόωσα βοείη. </l>
<l n="15" rend="indent(1)">ἀλλ' ὅτε δὴ πολέμων ἔτος ἕβδομον ἤγαγον Ὧραι, </l>
<l n="16">οὐράνιον τότε σῆμα προάγγελον οἴνοπι Βάκχῳ <pb/> </l>
<l n="17">φαίνετο, θάμβος ἄπιστον· ἐπεὶ ζόφος ἤματι μέσσῳ </l>
<l n="18">ἀπροϊδὴς τετάνυστο, κελαινιόωντι δὲ πέπλῳ </l>
<l n="19">κρυπτόμενον Φαέθοντα μεσημβριὰς εἶχεν ὀμίχλη, </l>
<l n="20">κλεπτομένης δ' ἀκτῖνος ἐπεσκιόωντο κολῶναι· </l>
<l n="21">καὶ πολὺς ἔνθα καὶ ἔνθα κατήριπε πυρσὸς ἀλήτης, </l>
<l n="22">ἅρματος οὐρανίοιο κατάσσυτος· ἄκρα δὲ γαίης </l>
<l n="23">μυρίος ἔκλυσεν ὄμβρος, ἐκυμαίνοντο δὲ πέτραι </l>
<l n="24">ἠερίαις λιβάδεσσιν, ἕως μόγις ὑψόθι δίφρου </l>
<l n="25">ὑψιφανὴς ἀνέτελλε πάλιν πυρόεις Ὑπερίων. </l>
<l n="26" rend="indent(1)">Βάκχῳ δ' ἀσχαλόωντι δι' ἠέρος αἴσιος ἔπτη </l>
<l n="27">αἰετὸς ὑψικέλευθος, ὄφιν κερόεντα κομίζων </l>
<l n="28">θηγαλέοις ὀνύχεσσιν· ὁ δὲ θρασὺν αὐχένα κάμπτων ... </l>
<l n="29">κύμβαχος αὐτοκύλιστος ἐπωλίσθησεν Ὑδάσπῃ. </l>
<l n="30">καὶ τρομερὴ νήριθμον ὅλον στρατὸν εἶχε σιωπή· </l>
<l n="31">Ἴδμων δ' αἰολόμητις, ἐπεὶ μάθεν ὄργια Μούσης </l>
<l n="32">Οὐρανίης εὔκυκλον ἐπισταμένης ἴτυν ἄστρων, </l>
<l n="33">ἄτρομος ἵστατο μοῦνος, ἐπεὶ μάθεν ἴδμονι τέχνῃ </l>
<l n="34">συμπλεκέος Φαέθοντι κατάσκια κύκλα Σελήνης, </l>
<l n="35">καὶ φλόγα πορφύρουσαν, ὑπὸ ζοφοειδέι κώνῳ </l>
<l n="36">κλεπτομένης Φαέθοντος ἀθηήτοιο πορείης, </l>
<l n="37">καὶ πάταγον βρονταῖον ἀρασσομένων νεφελάων, </l>
<l n="38">αἰθέριον μύκημα, καὶ ἀστράπτοντα κομήτην, </l>
<l n="39">καὶ δοκίδων ἀκτῖνα, καὶ ἔμπυρον ἅλμα κεραυνοῦ. </l>
<l n="40">τοῖα παρ' Οὐρανίης δεδαημένος ἔργα θεαίνης </l>
<l n="41">ἵστατο θαρσήεσσαν ἔχων φρένα· γυῖα δ' ἑκάστου <pb/> </l>
<l n="42">λύετο· μαντιπόλος δὲ γέρων γελόωντι προσώπῳ </l>
<l n="43">Ἴδμων ἐμπεδόμυθον ἔχων ἐπὶ χείλεσι πειθὼ </l>
<l n="44">λαὸν ὅλον θάρσυνεν, ὅτι χρονίοιο κυδοιμοῦ </l>
<l n="45">ἐσσομένην μετὰ βαιὸν ἐπίστατο γείτονα νίκην. </l>
<l n="46" rend="indent(1)">καὶ Φρύγιον πολύιδριν ἀνείρετο μάντιν Ἐρεχθεύς, </l>
<l n="47">σύμβολα παπταίνων ὑπάτου Διός, εἰ πέλε χάρμης </l>
<l n="48">αἴσια δυσμενέεσσιν ἢ Ἰνδοφόνῳ Διονύσῳ, </l>
<l n="49">οὐ τόσον ὑσμίνης ποθέων τέλος, ὅσσον ἀκοῦσαι </l>
<l n="50">μυστιπόλοις ὀάροισι μεμηλότα μῦθον Ὀλύμπου, </l>
<l n="51">καὶ στίχας ἀστραίων ἑλίκων καὶ κυκλάδα μήνην, </l>
<l n="52">καὶ δύσιν ἠματίην Φαεθοντίδος ἄμμορον αἴγλης </l>
<l n="53">κλεπτομένης. αἰεὶ δὲ θεορρήτων περὶ μύθων </l>
<l n="54">Ἀτθίδος ἀρχαίης φιλοπευθέες εἰσὶ πολῖται. </l>
<l n="55" rend="indent(1)">οὐδὲ γέρων ἀμέλησε θεοπρόπος, ἀλλὰ Λυαίου </l>
<l n="56">σείων εὔια θύρσα καὶ οὐ Πανοπηίδα δάφνην </l>
<l n="57">τοῖον ἔπος μαντῷον ἀνήρυγεν ἀνθερεῶνος· </l>
<l n="58" rend="indent(1)">„εἰσαΐειν ἐθέλεις φρενοθελγέα μῦθον, Ἐρεχθεῦ, </l>
<l n="59">ὃν μοῦνοι δεδάασι θεοὶ ναετῆρες Ὀλύμπου; </l>
<l n="60">λέξω δ', ὥς με δίδαξεν ἐμὸς δαφναῖος Ἀπόλλων. </l>
<l n="61">μὴ στεροπὴν τρομέοις, μὴ δείδιθι πυρσὸν ἀλήτην, </l>
<l n="62">μὴ δρόμον Ἠελίου ζοφοειδέα, μηδὲ Λυαίου </l>
<l n="63">νίκης ἐσσομένης πρωτάγγελον ὄρνιν Ὀλύμπου· </l>
<l n="64">ὡς ὅ γε θηγαλέων ὀνύχων κεχαραγμένος αἰχμαῖς, </l>
<l n="65">ἅρπαγος οἰωνοῖο πεπαρμένος ὀξέι ταρσῷ, <pb/> </l>
<l n="66">εἰς προχοὰς ποταμοῖο δράκων ὤλισθε κεράστης, </l>
<l n="67">καὶ νέκυν ἑρπηστῆρα γέρων ἔκρυψεν Ὑδάσπης, </l>
<l n="68">οὕτω Δηριάδην πατρώιον οἶδμα καλύψει </l>
<l n="69">εἴκελον εἶδος ἔχοντα βοοκραίρῳ γενετῆρι.“ </l>
<l n="70" rend="indent(1)">τοῖα γέρων ἀγόρευε θεηγόρος· ἀμφὶ δὲ μύθῳ </l>
<l n="71">μαντιπόλῳ γήθησεν ὅλος στρατός· ἔξοχα δ' ἄλλων </l>
<l n="72">θαύματι χάρμα κέρασσεν ἀμήτορος ἀστὸς Ἀθήνης, </l>
<l n="73">τοῖος ἐὼν γλυκερῇσιν ἐπ' ἐλπίσιν, ὡς ἐνὶ μέσσῳ </l>
<l n="74">κωμάζων Μαραθῶνι μετ' ἄρεα Δηριαδῆος. </l>
<l n="75" rend="indent(1)">καὶ τότε μουνωθέντι φιλοσκοπέλῳ Διονύσῳ </l>
<l n="76">σύγγονος οὐρανόθεν Διὸς ἄγγελος ἤλυθεν Ἑρμῆς, </l>
<l n="77">καί τινα μῦθον ἔειπε παρηγορέων ἐπὶ νίκῃ· </l>
<l n="78" rend="indent(1)">„μὴ τρομέοις τόδε σῆμα, καὶ εἰ πέλεν ἠματίη νύξ· </l>
<l n="79">τοῦτό σοι, ἄτρομε Βάκχε, πατὴρ ἀνέφηνε Κρονίων </l>
<l n="80">νίκης Ἰνδοφόνοιο προάγγελον· ἠελίῳ γὰρ </l>
<l n="81">δεύτερον ἀστράπτοντι φεραυγέα Βάκχον ἐίσκω, </l>
<l n="82">καὶ θρασὺν ὀρφναίῃ μελανόχροον Ἰνδὸν ὀμίχλῃ· </l>
<l n="83">αἰθέρι γὰρ τύπος οὗτος ὁμοίιος· εὐφαέος δὲ </l>
<l n="84">ὡς ζόφος ἠμάλδυνε καλυπτομένης φάος ἠοῦς, </l>
<l n="85">καὶ πάλιν ἀντέλλων πυριφεγγέος ὑψόθι δίφρου </l>
<l n="86">Ἠέλιος ζοφόεσσαν ἀπηκόντιζεν ὀμίχλην, </l>
<l n="87">οὕτω σῶν βλεφάρων μάλα τηλόθι καὶ σὺ τινάξας </l>
<l n="88">Ταρταρίης ζοφόεσσαν Ἐρινύος ἄσκοπον ἀχλὺν </l>
<l n="89">ἀστράψεις κατ' ἄρηα τὸ δεύτερον ὡς Ὑπερίων. <pb/> </l>
<l n="90">τηλίκον οὔ ποτε θαῦμα γέρων τροφὸς ἤγαγεν Αἰών, </l>
<l n="91">ἐξότε δαιμονίοιο πυρὸς βεβολημένος ἀτμῷ </l>
<l n="92">κύμβαχος Ἠελίοιο φεραυγέος ἔκπεσε δίφρου </l>
<l n="93">ἡμιδαὴς Φαέθων, ποταμῷ δ' ἐκρύπτετο Κελτῷ· </l>
<l n="94">καὶ θρασὺν ἡβητῆρα παρ' ὀφρύσιν Ἠριδανοῖο </l>
<l n="95">Ἡλιάδες κινυροῖσιν ἔτι στενάχουσι πετήλοις.“ </l>
<l n="96" rend="indent(1)">ὣς φαμένου Διόνυσος ἐγήθεεν ἐλπίδι νίκης· </l>
<l n="97">Ἑρμείαν δ' ἐρέεινε, καὶ ἤθελε μᾶλλον ἀκοῦσαι </l>
<l n="98">Κελτοῖς Ἑσπερίοισι μεμηλότα μῦθον Ὀλύμπου, </l>
<l n="99">πῶς Φαέθων κεκύλιστο δι' αἰθέρος, ἢ πόθεν αὐταὶ </l>
<l n="100">Ἡλιάδες παρὰ χεῦμα γοήμονος Ἠριδανοῖο </l>
<l n="101">εἰς φυτὸν ἠμείβοντο, καὶ εὐπετάλων ἀπὸ δένδρων </l>
<l n="102">δάκρυα μαρμαίροντα κατασταλάουσι ῥεέθροις. </l>
<l n="103" rend="indent(1)">καί οἱ ἀνειρομένῳ πετάσας στόμα μείλιχος Ἑρμῆς </l>
<l n="104">θέσκελον ἐρροίβδησεν ἔπος φιλοπευθέι Βάκχῳ· </l>
<l n="105" rend="indent(1)">„ἀνδρομέου, Διόνυσε, βίου τερψίμβροτε ποιμήν, </l>
<l n="106">εἴ σε παλαιγενέων ἐπέων γλυκὺς οἶστρος ἐπείγει, </l>
<l n="107">μῦθον ὅλον Φαέθοντος ἐγὼ στοιχηδὸν ἐνίψω. </l>
<l n="108">Ὠκεανὸς κελάδων, μιτρούμενος ἄντυγι κόσμου, </l>
<l n="109">ἰκμαλέην περὶ νύσσαν ἄγων γαιήοχον ὕδωρ, </l>
<l n="110">Τηθύος ἀρχεγόνοισιν ὁμιλήσας ὑμεναίοις <pb/> </l>
<l n="111">νυμφίος ὑδατόεις Κλυμένην τέκεν, ἥν ποτε Τηθὺς </l>
<l n="112">κρείσσονα Νηιάδων διερῷ μαιώσατο μαζῷ, </l>
<l n="113">παρθένον ὁπλοτέρην εὐώλενον, ἧς ἐπὶ μορφῇ </l>
<l n="114">Ἠέλιος λυκάβαντα δυωδεκάμηνον ἑλίσσων, </l>
<l n="115">αἰθέρος ἑπτάζωνον ἴτυν στεφανηδὸν ὁδεύων, </l>
<l n="116">κάμνε πυρὸς ταμίης ἑτέρῳ πυρί· καὶ φλόγα δίφρων </l>
<l n="117">καὶ σέλας ἀκτίνων ἐβιήσατο πυρσὸς Ἐρώτων, </l>
<l n="118">ὁππότε φοινίσσοντος ὑπὲρ κέρας Ὠκεανοῖο, </l>
<l n="119">ἔμπυρον ἠῴοισιν ἑὸν δέμας ὕδασι λούων, </l>
<l n="120">παρθένον ἀγχικέλευθον ἐσέδρακεν, ὁππότε γυμνὴ </l>
<l n="121">νήχετο πατρῴοισιν ἐπισκαίρουσα ῥεέθροις, </l>
<l n="122">λουομένη δ' ἤστραπτεν· ἔην δέ τις, ὡς ὅτε δισσῆς </l>
<l n="123">μαρμαρυγὴν τροχόεσσαν ἀναπλήσασα κεραίης </l>
<l n="124">ἑσπερίη σελάγιζε δι' ὕδατος ὄμπνια Μήνη. </l>
<l n="125">ἡμιφανὴς δ' ἀπέδιλος ἐν ὕδασιν ἵστατο κούρη, </l>
<l n="126">Ἠέλιον ῥοδέῃσιν ὀιστεύουσα παρειαῖς· </l>
<l n="127">καὶ προχοαῖς κεχάρακτο τύπος χροός· οὐ τότε μίτρη </l>
<l n="128">κούρης στέρνα κάλυπτε, καταυγάζουσα δὲ λίμνην </l>
<l n="129">ἀργυφέων εὔκυκλος ἴτυς φοινίσσετο μαζῶν. </l>
<l n="130" rend="indent(1)">αἰθερίῳ δ' ἐλατῆρι πατὴρ ἐζεύξατο κούρην· </l>
<l n="131">καὶ Κλυμένης ὑμέναιον ἀνέκλαγον εὔποδες Ὧραι </l>
<l n="132">καὶ γάμον Ἠελίοιο φαεσφόρον· ἀμφὶ δὲ Νύμφαι </l>
<l n="133">Νηίδες ὠρχήσαντο· παρ' ὑδατόεντι δὲ παστῷ <pb/> </l>
<l n="134">εὔλοχος ἀστράπτοντι γάμῳ νυμφεύετο κούρη, </l>
<l n="135">καὶ ψυχροῖς μελέεσσιν ἐδέξατο θερμὸν ἀκοίτην. </l>
<l n="136">ἀστραίης δὲ φάλαγγος ἔην θαλαμηπόλος αἴγλη, </l>
<l n="137">καὶ μέλος εἰς Ὑμέναιον ἀνέπλεκε Κύπριδος ἀστήρ, </l>
<l n="138">συζυγίης προκέλευθος Ἑωσφόρος· ἀντὶ δὲ πεύκης </l>
<l n="139">νυμφιδίην ἀκτῖνα γαμοστόλον εἶχε Σελήνη· </l>
<l n="140">Ἑσπερίδες δ' ἀλάλαζον· ἑῇ δ' ἅμα Τηθύι νύμφῃ </l>
<l n="141">Ὠκεανὸς κελάδησε μέλος πολυπίδακι λαιμῷ. </l>
<l n="142" rend="indent(1)">καὶ Κλυμένης γονόεντι γάμῳ κυμαίνετο γαστήρ· </l>
<l n="143">καὶ βρέφος ὠδίνουσα πεπαινομένου τοκετοῖο </l>
<l n="144">γείνατο θέσκελον υἷα φαεσφόρον. ἀμφὶ δὲ κούρῳ </l>
<l n="145">τικτομένῳ κελάδησε μέλος πατρώιος αἰθήρ· </l>
<l n="146">Ὠκεανοῦ δὲ θύγατρες ἀποθρῴσκοντα λοχείης </l>
<l n="147">υἱέα παππῴοισιν ἐφαιδρύναντο λοετροῖς· </l>
<l n="148">σπάργανα δ' ἀμφεβάλοντο· καὶ ἀστέρες αἴθοπι παλμῷ </l>
<l n="149">εἰς ῥόον ἀίσσοντες ἐθήμονος Ὠκεανοῖο </l>
<l n="150">κοῦρον ἐκυκλώσαντο, καὶ Εἰλείθυια Σελήνη ... </l>
<l n="151">μαρμαρυγὴν πέμπουσα σελασφόρον· Ἠέλιος δὲ </l>
<l n="152">υἱέι δῶκεν ἔχειν ἑὸν οὔνομα μάρτυρι μορφῇ </l>
<l n="153">ἅρμενον· ἠιθέου γὰρ ἐπ' ἀστράπτοντι προσώπῳ </l>
<l n="154">Ἠελίου γενετῆρος ἐπέτρεχε σύγγονος αἴγλη. </l>
<l n="155" rend="indent(1)">πολλάκι παιδοκόμοισιν ἐν ἤθεσιν ἁβρὸν ἀθύρων <pb/> </l>
<l n="156">Ὠκεανὸς Φαέθοντα παλινδίνητον ἀείρων </l>
<l n="157">γαστρὶ μέσῃ κούφιζε, δι' ὑψιπόρου δὲ κελεύθου </l>
<l n="158">ἄστατον αὐτοέλικτον ἀλήμονι σύνδρομον αὔρῃ </l>
<l n="159">ἠερόθεν παλίνορσον ἐδέξατο κοῦρον ἀγοστῷ, </l>
<l n="160">καὶ πάλιν ἠκόντιζεν· ὁ δὲ τροχοειδέι παλμῷ </l>
<l n="161">χειρὸς ἐυστρέπτοιο παράτροπος Ὠκεανοῖο </l>
<l n="162">δινωτῇ στροφάλιγγι κατήριπεν εἰς μέλαν ὕδωρ, </l>
<l n="163">μάντις ἑοῦ θανάτοιο· γέρων δ' ᾤμωξε νοήσας, </l>
<l n="164">θέσφατα γινώσκων, πινυτῇ δ' ἔκρυψε σιωπῇ, </l>
<l n="165">μὴ Κλυμένης φιλόπαιδος ἀπενθέα θυμὸν ἀμύξῃ </l>
<l n="166">πικρὰ προθεσπίζων Φαεθοντίδος αἴλινα Μοίρης. </l>
<l n="167" rend="indent(1)">καὶ πάις ἀρτικόμιστος ἔχων ἀνίουλον ὑπήνην </l>
<l n="168">πῇ μὲν ἑῆς Κλυμένης δόμον ἄμφεπε, πῇ δὲ καὶ αὐτῆς </l>
<l n="169">Θρινακίης λειμῶνα μετήιεν, ἧχι θαμίζων </l>
<l n="170">Λαμπετίῃ παρέμιμνε, βόας καὶ μῆλα νομεύων ... </l>
<l n="171">πατρὸς ἑοῦ ζαθέοιο φέρων πόθον ἡνιοχείης, </l>
<l n="172">ἄξοα τεχνήεντι συνήρμοσε δούρατα δεσμῷ, </l>
<l n="173">κυκλώσας τροχόεντα τύπον ψευδήμονι δίφρῳ· </l>
<l n="174">ἀσκήσας δὲ λέπαδνα καὶ ἀνθοκόμων ἀπὸ κήπων </l>
<l n="175">πλέξας λεπταλέοισι λύγοις τριέλικτον ἱμάσθλην <pb/> </l>
<l n="176">ἀρνειοῖς πισύροισι νόθους ἐπέθηκε χαλινούς· </l>
<l n="177">καὶ νόθον εὐποίητον Ἑωσφόρον ἀστέρα τεύχων </l>
<l n="178">ἄνθεσιν ἀργεννοῖσιν, ἴσον τροχοειδέι κύκλῳ, </l>
<l n="179">θῆκεν ἑῆς προκέλευθον ἐυκνήμιδος ἀπήνης, </l>
<l n="180">ἀστέρος ἠῴοιο φέρων τύπον· ἀμφὶ δὲ χαίταις </l>
<l n="181">ὄρθιον ἔνθα καὶ ἔνθα φεραυγέα δαλὸν ἐρείσας </l>
<l n="182">ψευδομέναις ἀκτῖσιν ἑὸν μιμεῖτο τοκῆα, </l>
<l n="183">ἱππεύων στεφανηδὸν ἁλίκτυπον ἄντυγα νήσου. </l>
<l n="184" rend="indent(1)">ἀλλ' ὅτ' ἀνηέξητο φέρων εὐάνθεμον ἥβην, </l>
<l n="185">πολλάκι πατρῴης φλογὸς ἥψατο, χειρὶ δὲ βαιῇ </l>
<l n="186">κούφισε θερμὰ λέπαδνα καὶ ἀστερόεσσαν ἱμάσθλην, </l>
<l n="187">καὶ τροχὸν ἀμφιπόλευε, καὶ ἀμφαφόων δέμας ἵππων </l>
<l n="188">χιονέαις παλάμῃσιν ἐτέρπετο κοῦρος ἀθύρων· </l>
<l n="189">δεξιτερῇ δ' ἔψαυε πυριβλήτοιο χαλινοῦ. </l>
<l n="190">μαίνετο δ' ἱπποσύνης μεθέπων πόθον· ἑζόμενος δὲ </l>
<l n="191">γούνασι πατρῴοις ἱκετήσια δάκρυα λείβων </l>
<l n="192">ᾔτεεν ἔμπυρον ἅρμα καὶ αἰθερίων δρόμον ἵππων. </l>
<l n="193">καὶ γενέτης ἀνένευεν· ὁ δὲ πλέον ἡδέι μύθῳ </l>
<l n="194">αἰτίζων λιτάνευε· παρηγορέων δ' ἐπὶ δίφρῳ </l>
<l n="195">ὑψιπόρῳ νέον υἷα φιλοστόργῳ φάτο φωνῇ· </l>
<l n="196" rend="indent(1)">‘ὦ τέκος Ἠελίοιο, φίλον γένος Ὠκεανοῖο, </l>
<l n="197">ἄλλο γέρας μάστευε· τί σοί ποτε δίφρος Ὀλύμπου; </l>
<l n="198">ἱπποσύνης ἀκίχητον ἔα δρόμον· οὐ δύνασαι γὰρ <pb/> </l>
<l n="199">ἰθύνειν ἐμὸν ἅρμα, τό περ μόγις ἡνιοχεύω. </l>
<l n="200">οὔ ποτε θοῦρος Ἄρης φλογερῷ κεκόρυστο κεραυνῷ, </l>
<l n="201">ἀλλὰ μέλος σάλπιγγι καὶ οὐ βρονταῖον ἀράσσει· </l>
<l n="202">οὐ νεφέλας Ἥφαιστος ἑοῦ γενετῆρος ἀείρει, </l>
<l n="203">οὐ νεφεληγερέτης κικλήσκεται οἷα Κρονίων, </l>
<l n="204">ἀλλὰ παρ' ἐσχαρεῶνι σιδήρεον ἄκμονα τύπτει, </l>
<l n="205">ἄσθμασι μιμηλοῖσι χέων ποιητὸν ἀήτην· </l>
<l n="206">κύκνον ἔχει πτερόεντα καὶ οὐ ταχὺν ἵππον Ἀπόλλων, </l>
<l n="207">οὐ στεροπὴν πυρόεσσαν ἀερτάζει γενετῆρος· </l>
<l n="208">Ἑρμῆς ῥάβδον ἔχων οὐκ αἰγίδα πατρὸς ἀείρει. </l>
<l n="209">ἀλλ' ἐρέεις· ‘Ζαγρῆι πόρεν σπινθῆρα κεραυνοῦ’. </l>
<l n="210">Ζαγρεὺς σκηπτὸν ἄειρε καὶ ὡμίλησεν ὀλέθρῳ· </l>
<l n="211">ἅζεο καὶ σύ, τέκος, πανομοίια πήματα πάσχειν.’ </l>
<l n="212" rend="indent(1)">εἶπε, καὶ οὐ παρέπεισε· πάις δ' ἑὸν ἦτορ ἀμύσσων </l>
<l n="213">δάκρυσι θερμοτέροισιν ἑοὺς ἐδίηνε χιτῶνας· </l>
<l n="214">χερσὶ δὲ πατρῴης φλογερῆς ἔψαυσεν ὑπήνης, </l>
<l n="215">ὀκλαδὸν ἐν δαπέδῳ κυρτούμενον αὐχένα κάμπτων, </l>
<l n="216">λισσόμενος· καὶ παῖδα πατὴρ ἐλέαιρε δοκεύων. </l>
<l n="217">καὶ κινυρὴ Κλυμένη πλέον ᾔτεεν· αὐτὰρ ὁ θυμῷ </l>
<l n="218">ἔμπεδα γινώσκων ἀμετάτροπα νήματα Μοίρης </l>
<l n="219">ἀσχαλόων ἐπένευσεν, ἀποσμήξας δὲ χιτῶνι </l>
<l n="220">μυρομένου Φαέθοντος ἀμειδέος ὄμβρον ὀπωπῆς <pb/> </l>
<l n="221">χείλεα παιδὸς ἔκυσσε, τόσην δ' ἐφθέγξατο φωνήν· </l>
<l n="222" rend="indent(1)">‘δώδεκα πάντες ἔασι πυρώδεος αἰθέρος οἶκοι, </l>
<l n="223">Ζῳδιακοῦ γλαφυροῖο πεπηγότες ἄντυγι κύκλου, </l>
<l n="224">κεκριμένοι στοιχηδὸν ἐπήτριμοι, οἷς ἔνι μούνοις </l>
<l n="225">λοξὴ πουλυέλικτος ἀταρπιτός ἐστι πλανήτων </l>
<l n="226">ἀσταθέων. καὶ ἕκαστον ἕλιξ Κρόνος οἶκον ἀμείβει </l>
<l n="227">ἑρπύζων βαρύγουνος, ἕως μόγις ὀψὲ τελέσσῃ </l>
<l n="228">εἴκοσι καὶ δέκα κύκλα παλιννόστοιο Σελήνης, </l>
<l n="229">ζώνης ἑβδομάτης ὑπὲρ ἄντυγος· ὑψόθι δ' ἕκτης </l>
<l n="230">ὠκύτερον γενετῆρος ἔχει δρόμον ἀντίπορος Ζεύς, </l>
<l n="231">καὶ δρόμον εἰς λυκάβαντα διέρχεται· ἐν τριτάτῃ δὲ ... </l>
<l n="232">ἤμασιν ἑξήκοντα παρέρχεται ἔμπυρος Ἄρης, </l>
<l n="233">γείτων σεῖο τοκῆος· ἐπαντέλλων δὲ τετάρτῃ </l>
<l n="234">αὐτὸς ἐγὼ στεφανηδὸν ὅλον πόλον ἅρμασι τέμνω </l>
<l n="235">οὐρανίων ἑλίκων πολυκαμπέα κύκλα διώκων, </l>
<l n="236">μέτρα χρόνου πισύρῃσι φέρων κυκλούμενος Ὥραις, </l>
<l n="237">τὴν αὐτὴν περὶ νύσσαν, ἕως ὅλον οἶκον ὁδεύσω, </l>
<l n="238">πλήσας ἠθάδα μῆνα τελεσφόρον· οὐδὲ πορείην </l>
<l n="239">καλλείψας ἀτέλεστον ὀπίστερον οἶμον ἀμείβω, </l>
<l n="240">οὐδὲ πάλιν προκέλευθον, ἐπεὶ πολυκαμπέες ἄλλοι </l>
<l n="241">ἀστέρες ἀντιθέοντες ἀεὶ στείχουσιν ἀλῆται ... </l>
<l n="242">ἂψ ἀνασειράζοντες ἅμα πρόσσω καὶ ὀπίσσω <pb/> </l>
<l n="243">ἡμιτελῆ μεθέπουσι παλίλλυτα μέτρα κελεύθου, </l>
<l n="244">δέγμενοι ἀμφοτέρωθεν ἐμὴν ἑτερόσσυτον αἴγλην· </l>
<l n="245">οἷς ἔνι λευκαίνουσα πόλον κερόεσσα Σελήνη </l>
<l n="246">κύκλον ὅλον πλήσασα σοφῷ πυρὶ μῆνα λοχεύει, </l>
<l n="247">μεσσοφανής, ἐπίκυρτος, ὅλῳ πλήθουσα προσώπῳ· </l>
<l n="248">Μήνῃ δ' ἀντικέλευθος ἐγὼ σφαιρηδὸν ἑλίσσων </l>
<l n="249">μαρμαρυγὴν θρέπτειραν ἀμαλλοφόρου τοκετοῖο </l>
<l n="250">Ζῳδιακὴν περὶ νύσσαν ἀτέρμονα κύκλον ὁδεύω, </l>
<l n="251">τίκτων μέτρα χρόνοιο καὶ οἴκοθεν οἶκον ἀμείβων· </l>
<l n="252">καὶ τελέσας ἕνα κύκλον ὅλον λυκάβαντα κομίζω. </l>
<l n="253">ἄκρα δὲ συνδέσμοιο φυλάσσεο, μὴ σχεδὸν ἕρπων, </l>
<l n="254">ἅρμασιν ὑμετέροις ζοφοειδέα κῶνον ἑλίξας, </l>
<l n="255">φέγγος ὅλον κλέψειεν ἐπισκιόων σέο δίφρῳ· </l>
<l n="256">μηδὲ παριππεύσειας ἐθήμονος ἄντυγα κύκλου· </l>
<l n="257">μηδὲ τανυπλέκτων ἑλίκων πολυκαμπέι δεσμῷ, </l>
<l n="258">πέντε παραλλήλων δεδοκημένος ἄντυγα κύκλων, </l>
<l n="259">οἶστρον ἔχοις καὶ νύσσαν ὁμήθεα πατρὸς ἐάσσῃς. </l>
<l n="260">μή σε παραπλάγξειαν ἐν αἰθέρι φοιτάδες ἵπποι· </l>
<l n="261">μηδὲ διοπτεύων δυοκαίδεκα κύκλα πορείης </l>
<l n="262">ἐκ δόμου εἰς δόμον ἄλλον ἐπείγεο· καὶ σέο δίφρῳ </l>
<l n="263">Κριὸν ἐφιππεύων μὴ δίζεο Ταῦρον ἐλαύνειν· </l>
<l n="264">γείτονα μὴ μάστευε προάγγελον ἱστοβοῆος </l>
<l n="265">Σκορπίον ἀστερόφοιτον ἔτι Ζυγὸν ἡνιοχεύων, <pb/> </l>
<l n="266">εἰ μὴ ἀναπλήσειας ἐείκοσι καὶ δέκα μοίρας. </l>
<l n="267">ἀλλὰ σὺ μὲν κλύε μῦθον· ἐγὼ δέ σε πάντα διδάξω. </l>
<l n="268">κέντρον ὅλου κόσμοιο, μεσόμφαλον ἄστρον Ὀλύμπου, </l>
<l n="269">Κριὸν ἐγὼ μεθέπων ὑψούμενος εἶαρ ἀέξω, </l>
<l n="270">καὶ τροπικὴν Ζεφύροιο προάγγελον ἄντυγα βαίνων, </l>
<l n="271">νύκτα ταλαντεύουσαν ἰσόρροπον ἠριγενείῃ, </l>
<l n="272">ἰθύνω δροσόεντα χελιδονίης δρόμον Ὥρης· </l>
<l n="273">Κριοῦ δ' ἀντικέλευθον ἐνέρτερον οἶκον ἀμείβων, </l>
<l n="274">Χηλαῖς ἐν διδύμῃσιν ἰσήμερα φέγγεα πέμπων, </l>
<l n="275">ἐντύνω παλίνορσος ἰσόζυγον ἦμαρ ὀμίχλῃ, </l>
<l n="276">καὶ δρόμον εἰνοσίφυλλον ἄγω φθινοπωρίδος Ὥρης, </l>
<l n="277">φέγγεϊ μειοτέρῳ χθαμαλὴν ἐπὶ νύσσαν ἐλαύνων </l>
<l n="278">φυλλοχόῳ ἐνὶ μηνί· καὶ ἀνδράσι χεῖμα κομίζω </l>
<l n="279">ὄμβριον ἰχθυόεντος ὑπὲρ ῥάχιν Αἰγοκερῆος, </l>
<l n="280">ἀγρονόμοις ἵνα γαῖα φερέσβια δῶρα λοχεύσῃ, </l>
<l n="281">νυμφίον ὄμβρον ἔχουσα καὶ εἰλείθυιαν ἐέρσην· </l>
<l n="282">καὶ θέρος ἐντύνω σταχυηκόμον ἄγγελον ὄμπνης, </l>
<l n="283">θερμοτέραις ἀκτῖσι πυρώδεα γαῖαν ἱμάσσων, </l>
<l n="284">ὑψιτενῆ παρὰ νύσσαν ὅτ' εἰς δρόμον ἡνιοχεύω </l>
<l n="285">Καρκίνον, ἀντικέλευθον ἀθαλπέος Αἰγοκερῆος, </l>
<l n="286">ἀμφοτέρους καὶ Νεῖλον ὁμοῦ καὶ βότρυν ἀέξων. </l>
<l n="287">ἀρχόμενος δὲ δρόμοιο μετέρχεο γείτονα Κέρνην, <pb/> </l>
<l n="288">Φωσφόρον ἀπλανέος μεθέπων πομπῆα κελεύθου, </l>
<l n="289">ἱπποσύνης προκέλευθον· ἀμοιβαίῃ δὲ πορείῃ </l>
<l n="290">σὸν δρόμον ἰθύνουσι δυώδεκα κυκλάδες Ὧραι.’ </l>
<l n="291" rend="indent(1)">ὣς εἰπὼν Φαέθοντος ἐπεστήριξε καρήνῳ </l>
<l n="292">χρυσείην τρυφάλειαν, ἑῷ δέ μιν ἔστεφε πυρσῷ, </l>
<l n="293">ἑπτατόνους ἀκτῖνας ἐπὶ πλοκάμοισιν ἑλίξας, </l>
<l n="294">κυκλώσας στεφανηδὸν ἐπ' ἰξύι λευκάδα μίτρην· </l>
<l n="295">καί μιν ἀνεχλαίνωσεν ἑῷ πυρόεντι χιτῶνι, </l>
<l n="296">καὶ πόδα φοινίσσοντι διεσφήκωσε πεδίλῳ. </l>
<l n="297">παιδὶ δὲ δίφρον ἔδωκε· καὶ ἠῴης ἀπὸ φάτνης </l>
<l n="298">ἵππους Ἠελίοιο πυρώδεας ἤγαγον Ὧραι· </l>
<l n="299">καὶ θρασὺς εἰς ζυγὸν ἦλθεν Ἑωσφόρος, ἀμφὶ δὲ φαιδρῷ </l>
<l n="300">ἵππιον αὐχένα δοῦλον ἐπεκλήισε λεπάδνῳ. </l>
<l n="301" rend="indent(1)">καὶ Φαέθων ἐπέβαινε· δίδου δέ οἱ ἡνία πάλλειν, </l>
<l n="302">ἡνία μαρμαίροντα καὶ αἰγλήεσσαν ἱμάσθλην </l>
<l n="303">Ἠέλιος γενέτης· τρομερῇ δ' ἐλελίζετο σιγῇ, </l>
<l n="304">υἱέα γινώσκων μινυώριον· ἐγγύθι δ' ὄχθης </l>
<l n="305">ἡμιφανὴς Κλυμένη φλογερῶν ἐπιβήτορα δίφρων </l>
<l n="306">δερκομένη φιλότεκνος ἐπάλλετο χάρματι μήτηρ. </l>
<l n="307" rend="indent(1)">ἤδη δὲ δροσόεις ἀμαρύσσετο Φωσφόρος ἀστήρ, </l>
<l n="308">καὶ Φαέθων ἀνέτελλεν ἑώιον ἄντυγα βαίνων, </l>
<l n="309">ὕδασι παππῴοισι λελουμένος Ὠκεανοῖο. </l>
<l n="310">καὶ θρασὺς εὐφαέων ἐλατὴρ ὑψίδρομος ἵππων </l>
<l n="311">οὐρανὸν ἐσκοπίαζε χορῷ κεχαραγμένον ἄστρων, <pb/> </l>
<l n="312">ἑπτὰ περὶ ζώναις κυκλούμενον· εἶδεν ἀλήτας </l>
<l n="313">ἀντιπόρους, καὶ γαῖαν ὁμοίιον ἔδρακε κέντρῳ </l>
<l n="314">μεσσοπαγῆ, δολιχῇσιν ἀνυψωθεῖσαν ἐρίπναις, </l>
<l n="315">πάντοθι πυργωθεῖσαν ὑπωροφίοισιν ἀήταις· </l>
<l n="316">καὶ ποταμοὺς σκοπίαζε, καὶ ὀφρύας Ὠκεανοῖο </l>
<l n="317">ἂψ ἀνασειράζοντος ἑὸν ῥόον εἰς ἑὸν ὕδωρ. </l>
<l n="318" rend="indent(1)">ὄφρα μὲν ὄμμα τίταινεν ἐς αἰθέρα καὶ χύσιν ἄστρων </l>
<l n="319">καὶ χθονὸς αἰόλα φῦλα καὶ ἄστατα νῶτα θαλάσσης, </l>
<l n="320">παπταίνων ἑλικηδὸν ἀτέρμονος ἕδρανα κόσμου, </l>
<l n="321">τόφρα δὲ δινηθέντες ὑπὸ ζυγὸν αἴθοπες ἵπποι </l>
<l n="322">Ζῳδιακοῦ παράμειβον ἐθήμονος ἄντυγα κύκλου. </l>
<l n="323">καὶ Φαέθων ἀδίδακτος, ἔχων πυρόεσσαν ἱμάσθλην, </l>
<l n="324">† φαίνετο μαστίζων λόφον ἵππιον· οἱ δὲ μανέντες, </l>
<l n="325">κέντρον ὑποπτήσσοντες ἀφειδέος ἡνιοχῆος, </l>
<l n="326">ἀρχαίης ἀέκοντες ὑπὲρ βαλβῖδα κελεύθου </l>
<l n="327">ἀξονίην παρὰ νύσσαν ἀλήμονες ἔτρεχον ἵπποι, </l>
<l n="328">δεχνύμενοι κτύπον ἄλλον ἐθήμονος ἡνιοχῆος. </l>
<l n="329">καὶ Νότιον παρὰ τέρμα καὶ ἄρκτια νῶτα Βορῆος </l>
<l n="330">ἦν κλόνος. οὐρανίῳ δὲ παριστάμεναι πυλεῶνι </l>
<l n="331">ἀλλοφανὲς νόθον ἦμαρ ἐθάμβεον εὔποδες Ὧραι· </l>
<l n="332">ἔτρεμε δ' Ἠριγένεια· καὶ ἴαχε Φωσφόρος ἀστήρ· </l>
<l n="333" rend="indent(1)">‘πῇ φέρεαι, φίλε κοῦρε; τί μαίνεαι ἵππον ἐλαύνων; <pb/> </l>
<l n="334">φείδεο σῆς μάστιγος ἀγήνορος· ἀμφοτέρων δὲ </l>
<l n="335">πλαζομένων πεφύλαξο καὶ ἀπλανέων χορὸν ἄστρων, </l>
<l n="336">μὴ θρασὺς Ὠρίων σε κατακτείνειε μαχαίρῃ, </l>
<l n="337">μὴ ῥοπάλῳ πυρόεντι γέρων πλήξειε Βοώτης, </l>
<l n="338">πλαγκτῆς δ' ἱπποσύνης ἔτι φείδεο, μηδέ σε μακρῇ </l>
<l n="339">γαστέρι τυμβεύσειεν ἐν αἰθέρι Κῆτος Ὀλύμπου· </l>
<l n="340">μηδέ σε δαιτρεύσειε Λέων, ἢ Ταῦρος Ὀλύμπου </l>
<l n="341">αὐχένα κυρτώσας φλογερῇ πλήξειε κεραίῃ· </l>
<l n="342">ἅζεο Τοξευτῆρα, τιταινομένης ἀπὸ νευρῆς </l>
<l n="343">μή σε πυριγλώχινι κατακτείνειεν ὀιστῷ. </l>
<l n="344">μὴ χάος ἄλλο γένοιτο, καὶ αἰθέρος ἄστρα φανείη </l>
<l n="345">ἤματος ἱσταμένοιο, μεσημβρίζοντι δὲ δίφρῳ </l>
<l n="346">ἄστατος Ἠριγένεια συναντήσειε Σελήνῃ.’ </l>
<l n="347" rend="indent(1)">ὣς φαμένου Φαέθων πλέον ἤλασεν, ἅρμα παρέλκων </l>
<l n="348">εἰς Νότον, εἰς Βορέην, Ζεφύρου σχεδόν, ἐγγύθεν Εὔρου. </l>
<l n="349">καὶ κλόνος αἰθέρος ἦεν, ἀκινήτοιο δὲ κόσμου </l>
<l n="350">ἁρμονίην ἐτίναξεν· ἐδοχμώθη δὲ καὶ αὐτὸς </l>
<l n="351">αἰθέρι δινήεντι μέσος τετορημένος ἄξων. </l>
<l n="352">καὶ μόγις αὐτοέλικτον ἐλαφρίζων πόλον ἄστρων </l>
<l n="353">ὀκλαδὸν ἐστήρικτο Λίβυς κυρτούμενος Ἄτλας, </l>
<l n="354">μείζονα φόρτον ἔχων· καὶ ἰσήμερον ἔκτοθεν Ἄρκτου </l>
<l n="355">κύκλον ἐπιξύων ἑλικώδεϊ γαστέρος ὁλκῷ </l>
<l n="356">σύνδρομος ἀστερόεντι Δράκων ἐπεσύρισε Ταύρῳ, </l>
<l n="357">καὶ Κυνὶ σειριάοντι Λέων βρυχήσατο λαιμῷ, </l>
<l n="358">αἰθέρα θερμαίνων λασίῳ πυρί, καὶ θρασὺς ἔστη </l>
<l n="359">Καρκίνον ὀκταπόδην κλονέων πυκινότριχι παλμῷ· <pb/> </l>
<l n="360">οὐρανίου δὲ Λέοντος ὀπισθιδίῳ παρὰ ταρσῷ </l>
<l n="361">Παρθένον ἀγχικέλευθον ἐμάστιε δίψιος οὐρή· </l>
<l n="362">Κούρη δὲ πτερόεσσα παραΐξασα Βοώτην </l>
<l n="363">ἄξονος ἐγγὺς ἵκανε καὶ ὡμίλησεν Ἁμάξῃ· </l>
<l n="364">καὶ δυτικὴν παρὰ νύσσαν ἀλήμονα φέγγεα πέμπων </l>
<l n="365">Ἕσπερον ἀντικέλευθον Ἑωσφόρος ὤθεεν ἀστήρ· </l>
<l n="366">πλάζετο δ' Ἠριγένεια· καὶ ἠθάδος ἀντὶ Λαγωοῦ </l>
<l n="367">Σείριος αἰθαλόεις ἐδράξατο διψάδος Ἄρκτου· </l>
<l n="368">διχθὰ δὲ καλλείψαντες, ὁ μὲν Νότον, ὃς δὲ Βορῆα, </l>
<l n="369">Ἰχθύες ἀστερόεντες ἐπεσκίρτησαν Ὀλύμπῳ, </l>
<l n="370">γείτονες Ὑδροχόοιο· κυβιστητῆρι δὲ παλμῷ </l>
<l n="371">σύνδρομος Αἰγοκερῆος ἕλιξ ὠρχήσατο Δελφίς· </l>
<l n="372">καὶ Νοτίης ἑλικηδὸν ἀποπλαγχθέντα κελεύθου </l>
<l n="373">Σκορπίον ἀγχικέλευθον, ἑῆς ψαύοντα μαχαίρης, </l>
<l n="374">ἔτρεμεν Ὠρίων καὶ ἐν ἄστρασι, μὴ βραδὺς ἕρπων </l>
<l n="375">ἄκρα ποδῶν ξύσειε τὸ δεύτερον ὀξέι κέντρῳ· </l>
<l n="376">καὶ σέλας ἡμιτέλεστον ἀποπτύουσα προσώπου </l>
<l n="377">ἀκροκελαινιόωσα μεσημβριὰς ἄνθορε Μήνη· </l>
<l n="378">οὐ γὰρ ὑποκλέπτουσα νόθον σέλας ἄρσενι πυρσῷ </l>
<l n="379">ἀντιπόρου Φαέθοντος ἀμέλγετο σύγγονον αἴγλην· </l>
<l n="380">Πληιάδος δὲ φάλαγγος ἕλιξ ἑπτάστερος ἠχὼ </l>
<l n="381">οὐρανὸν ἑπτάζωνον ἐπέβρεμε κυκλάδι φωνῇ· <pb/> </l>
<l n="382">καὶ κτύπον αἰθύσσοντες ἰσηρίθμων ἀπὸ λαιμῶν </l>
<l n="383">ἀστέρες ἀντιθέοντες ἐβακχεύθησαν ἀλῆται· </l>
<l n="384">Ζῆνα μὲν ὤθεε Κύπρις, Ἄρης Κρόνον, εἰαρινῆς δὲ </l>
<l n="385">Πλειάδος ἐγγὺς ἵκανεν ἐμὸς μετανάστιος ἀστήρ, </l>
<l n="386">ἄστρασι δ' ἑπταπόροις κεράσας ἐμφύλιον αἴγλην </l>
<l n="387">ἡμιφανὴς ἀνέτελλεν ἐμῇ παρὰ μητέρι Μαίῃ, </l>
<l n="388">ἅρματος οὐρανίοιο παράτροπος, ᾧ πέλεν αἰεὶ </l>
<l n="389">σύνδρομος ἢ προκέλευθος ἑώιος, ἑσπέριος δὲ </l>
<l n="390">Ἠελίου δύνοντος ὀπίστερα φέγγεα πέμπει· </l>
<l n="391">καί μιν, ὅτε δρόμον ἶσον ἔχων ἰσόμοιρος ὁδεύει, </l>
<l n="392">Ἠελίου κραδίην ἐπεφήμισαν ἴδμονες ἄστρων· </l>
<l n="393">καὶ δροσεραῖς νιφάδεσσι διάβροχον αὐχένα τείνων </l>
<l n="394">νυμφίος Εὐρώπης μυκήσατο Ταῦρος Ὀλύμπου, </l>
<l n="395">εἰς δρόμον ὀρθώσας πόδα καμπύλον· ὀξυτενὲς δὲ </l>
<l n="396">δοχμώσας Φαέθοντι κέρας λοξοῖο μετώπου </l>
<l n="397">οὐρανίην φλογερῇσιν ἐπέκτυπεν ἄντυγα χηλαῖς· </l>
<l n="398">καὶ θρασὺς ἐκ κολεοῖο παρήορον αἴθοπι μηρῷ </l>
<l n="399">Ὠρίων ξίφος εἷλκε· καλαύροπα πάλλε Βοώτης· </l>
<l n="400">καὶ ποδὸς ἀστραίοιο μετάρσια γούνατα πάλλων </l>
<l n="401">Πήγασος ἐχρεμέτιζε, καὶ αἰθύσσων πόλον ὁπλῇ </l>
<l n="402">ἡμιφανὴς Λίβυς ἵππος ἐπέτρεχε γείτονι Κύκνῳ, </l>
<l n="403">καὶ κοτέων πτερὰ πάλλεν, ὅπως πάλιν ἡνιοχῆα </l>
<l n="404">ἄλλον ἀκοντίσσειεν ἀπ' αἰθέρος, οἷα καὶ αὐτὸν </l>
<l n="405">ἄντυγος οὐρανίης ἀπεσείσατο Βελλεροφόντην. <pb/> </l>
<l n="406">οὐκέτι δ' ὑψιπόροιο Βορειάδος ἐγγύθι νύσσης </l>
<l n="407">ἀλλήλων ἐχόρευον ἐπ' ἰξύι κυκλάδες Ἄρκτοι, </l>
<l n="408">ἀλλὰ Νότῳ μίσγοντο, καὶ Ἑσπερίῃ παρὰ λίμνῃ </l>
<l n="409">ἄβροχον ἴχνος ἔλουσαν ἀήθεος Ὠκεανοῖο. </l>
<l n="410" rend="indent(1)">Ζεὺς δὲ πατὴρ Φαέθοντα κατεπρήνιξε κεραυνῷ </l>
<l n="411">ὑψόθεν αὐτοκύλιστον ὑπὲρ ῥόον Ἠριδανοῖο· </l>
<l n="412">δήσας δ' ἁρμονίην παλινάγρετον ἥλικι δεσμῷ </l>
<l n="413">ἵππους Ἠελίῳ πάλιν ὤπασεν, αἰθέριον δὲ </l>
<l n="414">Ἀντολίῃ πόρεν ἅρμα, καὶ ἀρχαίῃ παρὰ νύσσῃ </l>
<l n="415">ἀμφίπολοι Φαέθοντος ἐπέτρεχον εὔποδες Ὧραι. </l>
<l n="416">γαῖα δὲ πᾶσα γέλασσε τὸ δεύτερον· ἠερόθεν δὲ </l>
<l n="417">ζωοτόκου Διὸς ὄμβρος ὅλας ἐκάθηρεν ἀρούρας, </l>
<l n="418">καὶ διερῇ ῥαθάμιγγι κατέσβεσε πυρσὸν ἀλήτην, </l>
<l n="419">ὅσσον ἐπὶ χθόνα πᾶσαν ἐριφλεγέων ἀπὸ λαιμῶν </l>
<l n="420">οὐρανόθεν χρεμέθοντες ἀπέπτυον αἴθοπες ἵπποι. </l>
<l n="421">Ἠέλιος δ' ἀνέτελλε παλίνδρομον ἅρμα νομεύων· </l>
<l n="422">καὶ σπόρος ἠέξητο, πάλιν δ' ἐγέλασσαν ἀλωαί, </l>
<l n="423">δεχνύμεναι προτέρην βιοτήσιον αἰθέρος αἴγλην. </l>
<l n="424" rend="indent(1)">Ζεὺς δὲ πατὴρ Φαέθοντα κατεστήριξεν Ὀλύμπῳ </l>
<l n="425">εἴκελον ἡνιόχῳ καὶ ἐπώνυμον· οὐράνιον δὲ </l>
<l n="426">πήχεϊ μαρμαίροντι σελασφόρον Ἅρμα τιταίνων </l>
<l n="427">εἰς δρόμον ἀίσσοντος ἔχει τύπον ἡνιοχῆος, </l>
<l n="428">οἷα πάλιν ποθέων καὶ ἐν ἄστρασιν ἅρμα τοκῆος. <pb/> </l>
<l n="429">καὶ ποταμὸς πυρίκαυτος ἀνήλυθεν εἰς πόλον ἄστρων </l>
<l n="430">Ζηνὸς ἐπαινήσαντος, ἐν ἀστερόεντι δὲ κύκλῳ </l>
<l n="431">Ἠριδανοῦ πυρόεντος ἑλίσσεται ἀγκύλον ὕδωρ. </l>
<l n="432" rend="indent(1)">γνωταὶ δ' ὠκυμόροιο δεδουπότος ἡνιοχῆος </l>
<l n="433">εἰς φυτὸν εἶδος ἄμειψαν, ὀδυρομένων δ' ἀπὸ δένδρων </l>
<l n="434">ἀφνειὴν πετάλοισι κατασταλάουσιν ἐέρσην.“ <pb/> </l>
</div>
<div type="Book" n="39">
<l n="t1"><label type="head">ΔΙΟΝΥΣΙΑΚΩΝ ΤΡΙΑΚΟΣΤΟΝ ΕΝΝΑΤΟΝ.</label> </l>
<l n="1" rend="indent(1)">Ὣς εἰπὼν ἀκίχητος ἐς οὐρανὸν ἤλυθεν Ἑρμῆς, </l>
<l n="2">χάρμα λιπὼν καὶ θαῦμα κασιγνήτῳ Διονύσῳ. </l>
<l n="3" rend="indent(1)">ὄφρα μὲν εἰσέτι Βάκχος ἀκοσμήτων χύσιν ἄστρων </l>
<l n="4">θάμβεε καὶ Φαέθοντα δεδουπότα, πῶς παρὰ Κελτοῖς </l>
<l n="5">Ἑσπερίῳ πυρίκαυτος ἐπωλίσθησε ῥεέθρῳ, </l>
<l n="6">τόφρα δὲ νῆες ἵκανον ἐπήλυδες, ἃς ἐνὶ πόντῳ </l>
<l n="7">στοιχάδας ἰθύνοντες ἐς ἄρεα ναύμαχον Ἰνδῶν </l>
<l n="8">ἀκλύστῳ Ῥαδαμᾶνες ἐναυτίλλοντο θαλάσσῃ, </l>
<l n="9">πόντον ἀμοιβαίῃσιν ἐπιρρήσσοντες ἐρωαῖς </l>
<l n="10">ὑσμίνης ἐλατῆρες· ἐπειγομένῳ δὲ Λυαίῳ </l>
<l n="11">ὁλκάσιν ἀρτιτύποις ἐπεσύρισε πομπὸς ἀήτης. </l>
<l n="12">καὶ Λύκος ἡγεμόνευεν ἐν ὕδασι δίφρον ἐλαύνων, </l>
<l n="13">ἱππείαις ἀχάρακτον ἐπιξύων ῥόον ὁπλαῖς. </l>
<l n="14" rend="indent(1)">Δηριάδης δ' ἀπέλεθρος ὑπέρτερος ὑψόθι πύργων </l>
<l n="15">ἐσσυμένων νεφεληδὸν ἐδέρκετο λαίφεα νηῶν </l>
<l n="16">ὀφθαλμῷ κοτέοντι, καὶ ὡς ὑπέροπλος ἀκούων, </l>
<l n="17">ἐγρεμόθους ὅτι νῆας Ἄραψ τορνώσατο τέκτων, <pb/> </l>
<l n="18">ὤμοσεν ὑλοτόμοισιν ἄγειν Ἀράβεσσιν ἐνυὼ </l>
<l n="19">καὶ πόλιν ἠπείλησεν ἀιστῶσαι Λυκοόργου, </l>
<l n="20">ἀμήσας Ῥαδαμᾶνας ἀλοιητῆρι σιδήρῳ. </l>
<l n="21">καὶ στόλον ἀθρήσαντες ἀταρβέες ἔτρεμον Ἰνδοί, </l>
<l n="22">ἄρεα παπταίνοντες ἁλίκτυπον, ἄχρι καὶ αὐτοῦ </l>
<l n="23">γούνατα τολμήεντος ἐλύετο Δηριαδῆος. </l>
<l n="24">ποιητῷ δὲ γέλωτι γαληναίοιο προσώπου </l>
<l n="25">Ἰνδὸς ἄναξ ἐκέλευσε τριηκοσίων ἀπὸ νήσων </l>
<l n="26">τῆς ἐλεφαντοβότοιο παρὰ σφυρὰ δύσβατα γαίης </l>
<l n="27">λαὸν ἄγειν· καὶ κραιπνὸς ἐς ἀτραπὸν ἤιε κῆρυξ, </l>
<l n="28">ποσσὶ πολυγνάμπτοισιν ἀπὸ χθονὸς εἰς χθόνα βαίνων </l>
<l n="29">καὶ στόλος ὀξὺς ἵκανε πολυσπερέων ἀπὸ νήσων </l>
<l n="30">κεκλομένου βασιλῆος· ὁ δὲ θρασὺς αὐχένα τείνων, </l>
<l n="31">ὁλκάδας εὐπήληκας ἐς ἄρεα πόντιον ἕλκων, </l>
<l n="32">λαὸν ὅλον θάρσυνε, καὶ ὑψινόῳ φάτο φωνῇ· </l>
<l n="33" rend="indent(1)">„ἀνέρες, οὓς ἀτίταλλεν ἐμὸς μενέχαρμος Ὑδάσπης, </l>
<l n="34">ἄρτι πάλιν μάρνασθε πεποιθότες· αἰθόμενον δὲ </l>
<l n="35">ἄξατε πῦρ ἐς ἄρηα καὶ ἄσπετον ἅψατε πεύκην, </l>
<l n="36">νῆας ἵνα φλέξοιμι νεήλυδας αἴθοπι δαλῷ, </l>
<l n="37">καὶ στρατὸν ὑγροκέλευθον ἐνικρύψοιμι θαλάσσῃ </l>
<l n="38">σὺν δορί, σὺν θώρηκι, σὺν ὁλκάσι, σὺν Διονύσῳ. </l>
<l n="39">εἰ θεὸς ἔπλετο Βάκχος, ἐμῷ πυρὶ Βάκχον ὀλέσσω· </l>
<l n="40">οὐχ ἅλις, ὡς προχοῇσι πολύτροπα φάρμακα τεύχων <pb/> </l>
<l n="41">ἄνθεσι Θεσσαλικοῖσιν ἐμὸν φοίνιξεν Ὑδάσπην, </l>
<l n="42">καί μιν ἰδὼν σίγησα, καὶ ἥσυχος εἰσέτι λεύσσειν </l>
<l n="43">ἔτλην ξανθὰ ῥέεθρα μιαινομένου ποταμοῖο; </l>
<l n="44">εἰ γὰρ ἔην ῥόος οὗτος ἀπ' ἀλλοτρίου ποταμοῖο, </l>
<l n="45">μηδὲ πατὴρ ἐμὸς ἦεν ἀρήιος Ἰνδὸς Ὑδάσπης, </l>
<l n="46">καί κεν ἐγὼ τόδε χεῦμα χυτῆς ἔπλησα κονίης </l>
<l n="47">ὀδμὴν βοτρυόεσσαν ἀμαλδύνων Διονύσου, </l>
<l n="48">καὶ προχοὴν μεθύουσαν ἐμοῦ γενετῆρος ὁδεύων </l>
<l n="49">ποσσὶ κονιομένοισι διέτρεχον ἄβροχον ὕδωρ, </l>
<l n="50">οἷα παρ' Ἀργείοισι φατίζεται, ὡς Ἐνοσίχθων </l>
<l n="51">ξηρὸν ὕδωρ ποίησε, καὶ αὐσταλέου ποταμοῖο </l>
<l n="52">Ἰναχίην ἵππειος ὄνυξ ἐχάραξε κονίην. </l>
<l n="53">οὐ θεός, οὐ θεὸς οὗτος· ἑὴν δ' ἐψεύσατο φύτλην· </l>
<l n="54">ποίην γὰρ Κρονίωνος Ὀλύμπιον αἰγίδα πάλλει; </l>
<l n="55">ποῖον ἔχει σπινθῆρα Διοβλήτοιο κεραυνοῦ; </l>
<l n="56">ποίην δ' οὐρανίην στεροπὴν γενετῆρος ἀείρει; </l>
<l n="57">οὐ Κρονίδης κατ' ἄρηα κορύσσεται οἴνοπι κισσῷ· </l>
<l n="58">οὐ τυπάνων πατάγοισι μέλος βρονταῖον ἐίσκω, </l>
<l n="59">οὐδὲ Διὸς σκηπτοῖσιν ὁμοίια θύρσα καλέσσω, </l>
<l n="60">οὐ χθονίῳ θώρηκι Διὸς νέφος ἶσον ἐνίψω· </l>
<l n="61">νεβρίδι δαιδαλέῃ πότε ποικίλον ἄστρον ἐίσκω; </l>
<l n="62">ἀλλ' ἐρέεις, ὅτι βότρυν ἐδέξατο καὶ χύσιν οἴνου </l>
<l n="63">δῶρα παρὰ Κρονίωνος ἀεξιφύτοιο τοκῆος· </l>
<l n="64">Τρώιον αἷμα φέροντι καὶ ἀγρονόμῳ τινὶ βούτῃ </l>
<l n="65">Ζεὺς πόρεν οἰνοχόῳ Γανυμήδεϊ νέκταρ Ὀλύμπου, <pb/> </l>
<l n="66">νέκταρι δ' οὐ πέλεν οἶνος ὁμοίιος· εἴξατε, θύρσοι· </l>
<l n="67">Βάκχος ὁμοῦ Σατύροισιν ἐπὶ χθονὸς εἰλαπινάζει· </l>
<l n="68">δαίνυται οὐρανίοισι σὺν ἀθανάτοις Γανυμήδης. </l>
<l n="69">εἰ δὲ πέλε βροτὸς οὗτος ἐπουρανίοιο τοκῆος, </l>
<l n="70">σὺν Διὶ καὶ μακάρεσσιν ὁμῆς ἔψαυσε τραπέζης. </l>
<l n="71">ἔκλυον, ὥς ποτε θῶκον ἑὸν καὶ σκῆπτρον Ὀλύμπου </l>
<l n="72">δῶκε γέρας Ζαγρῆι παλαιοτέρῳ Διονύσῳ, </l>
<l n="73">ἀστεροπὴν Ζαγρῆι καὶ ἄμπελον οἴνοπι Βάκχῳ.“ </l>
<l n="74" rend="indent(1)">εἶπε καὶ εἰς μόθον ὦρτο· συνερρώοντο δὲ λαοὶ </l>
<l n="75">σὺν δορί, σὺν σακέεσσι, καὶ ὄψιμον ἐλπίδα νίκης </l>
<l n="76">χερσαίου πολέμοιο μετεστήσαντο θαλάσσῃ. </l>
<l n="77">καὶ προμάχοις Διόνυσος ἐκέκλετο θυιάδι φωνῇ· </l>
<l n="78" rend="indent(1)">„Ἄρεος ἄλκιμα τέκνα καὶ εὐθώρηκος Ἀθήνης, </l>
<l n="79">οἷς βίος ἔργα μόθοιο καὶ ἐλπίδες εἰσὶν ἀγῶνες, </l>
<l n="80">σπεύσατε καὶ κατὰ πόντον ἀιστῶσαι γένος Ἰνδῶν, </l>
<l n="81">εἰναλίην τελέσαντες ἐπιχθονίην μετὰ νίκην. </l>
<l n="82">ἀλλὰ θαλασσαίοιο διάκτορα δηιοτῆτος </l>
<l n="83">ἔγχεα διπλώσαντες ὁμόπλοκα δίζυγι δεσμῷ </l>
<l n="84">ναύμαχα κολλήεντα, περὶ στόμα εἱμένα χαλκῷ, </l>
<l n="85">μίξατε δυσμενέεσσιν ἁλιπτοίητον ἐνυώ, <pb/> </l>
<l n="86">προφθάμενοι, μὴ χειρὶ πυραυγέα δαλὸν ἀείρων </l>
<l n="87">Δηριάδης φλέξειεν ἀρήια δούρατα νηῶν. </l>
<l n="88">νόσφι φόβου μάρνασθε, Μιμαλλόνες· ὑγρομόθων γὰρ </l>
<l n="89">ἐλπίδες ἀντιβίων κενεαυχέες· εἰ δὲ μογήσας </l>
<l n="90">φύλοπιν οὐκ ἐτέλεσσεν ἐπὶ χθονὸς ὄρχαμος Ἰνδῶν, </l>
<l n="91">ἠλιβάτων λοφιῇσιν ἐφεδρήσσων ἐλεφάντων, </l>
<l n="92">ἀγχινεφής, ἀκίχητος, ἀνούτατος, ἠέρι γείτων ... </l>
<l n="93">οὐ μὲν ἐγὼ προμάχων ποτὲ δεύομαι, οὐδὲ καλέσσω </l>
<l n="94">ἄλλον ἀοσσητῆρα μετὰ Κρονίωνα τοκῆα, </l>
<l n="95">ἡνίοχον πόντοιο καὶ αἰθέρος· ἢν δ' ἐθελήσω, </l>
<l n="96">γνωτὸν ἐμοῦ Κρονίδαο Ποσειδάωνα κορύσσω </l>
<l n="97">Ἰνδῴην στίχα πᾶσαν ἀμαλδύνοντα τριαίνῃ· </l>
<l n="98">καὶ πρόμον εὐρυγένειον, ἀπόσπορον Ἐννοσιγαίου, </l>
<l n="99">Γλαῦκον ἔχω συνάεθλον, ἐμῆς ἅτε γείτονα Θήβης, </l>
<l n="100">πόντιον Ἀονίης Ἀνθηδόνος ἀστὸν ἀρούρης· </l>
<l n="101">Γλαῦκον ἔχω καὶ Φόρκυν· ἱμασσομένην δὲ θαλάσσῃ </l>
<l n="102">ὁλκάδα Δηριάδαο κατακρύψει Μελικέρτης, </l>
<l n="103">κυδαίνων Διόνυσον ὁμόγνιον, οὗ ποτε μήτηρ </l>
<l n="104">νήπιον ἔτρεφε Βάκχον, ἐπεὶ πόρε ποντιὰς Ἰνὼ </l>
<l n="105">ἓν γλάγος ἀμφοτέροισι, Παλαίμονι καὶ Διονύσῳ· </l>
<l n="106">μαντιπόλου δὲ γέροντος, ὃς ἡμετέρην ποτὲ νίκην </l>
<l n="107">ἐσσομένην κατὰ πόντον ὑποβρυχίῃ φάτο φωνῇ, </l>
<l n="108">εἰμὶ φίλος Πρωτῆος· ἐς ὑσμίνην δὲ κορύσσει </l>
<l n="109">θυγατέρας Νηρῆος ἐμὴ Θέτις, ἐν δὲ κυδοιμοῖς </l>
<l n="110">Βασσαρίδων συνάεθλος ἐμὴ θωρήσσεται Ἰνώ· </l>
<l n="111">θωρήξω δ' ἐς ἄρηα καὶ Αἴολον, ὄφρα νοήσω </l>
<l n="112">Εὖρον ἀκοντίζοντα καὶ αἰχμάζοντα Βορῆα, <pb/> </l>
<l n="113">γαμβρὸν ἐμοῦ προμάχου, Μαραθωνίδος ἅρπαγα νύμφης, </l>
<l n="114">καὶ Νότον Αἰθιοπῆα προασπιστῆρα Λυαίου· </l>
<l n="115">καὶ Ζέφυρος πολὺ μᾶλλον ἀελλήεντι κυδοιμῷ </l>
<l n="116">ὁλκάδας ἀντιβίων δηλήσεται· ἡμετέρου γὰρ </l>
<l n="117">εὐνέτιν Ἶριν ἔχει Διὸς ἄγγελον. ἀλλὰ σιωπῇ </l>
<l n="118">ἔκτοθεν εὐθύρσοιο καὶ Ἰνδῴοιο κυδοιμοῦ </l>
<l n="119">μιμνέτω ἠρεμέων θρασὺς Αἴολος, ἠθάδι δεσμῷ </l>
<l n="120">ἀσκὸν ἐπισφίγξας ἀνεμώδεα, μηδ' ἐνὶ πόντῳ </l>
<l n="121">ἄσθμασιν Ἰνδοφόνοισιν ἀριστεύσωσιν ἀῆται· </l>
<l n="122">ἀλλὰ μόθον τελέσω νηοφθόρα θύρσα τιταίνων.“ </l>
<l n="123" rend="indent(1)">ὣς εἰπὼν ἐκόρυσσε πεποιθότας ἡγεμονῆας. </l>
<l n="124">ἤδη δὲ πτολέμοιο προάγγελος ἵστατο σάλπιγξ, </l>
<l n="125">καὶ μέλος ἐγρεκύδοιμον ἀνέκλαγον Ἄρεος αὐλοὶ </l>
<l n="126">λαὸν ἀολλίζοντες, ἀρασσομένη δὲ βοείη </l>
<l n="127">εἰναλίου κελάδησε μόθου χαλκόκροτον ἠχώ, </l>
<l n="128">καὶ καναχὴν ὁμόδουπον ἀγέστρατος ἴαχε σύριγξ· </l>
<l n="129">ἀντὶ δὲ πετραίης πολεμήια λείψανα φωνῆς </l>
<l n="130">Πανιὰς ὑστερόφωνος ἀμείβετο ποντιὰς Ἠχώ. <pb/> </l>
<l n="131" rend="indent(1)">τοῖσι δὲ μαρναμένοισιν ἔην κλόνος, ὦρτο δ' ἰωὴ </l>
<l n="132">κεκλομένων· καὶ λαὸς ἐθήμονι μάρνατο τέχνῃ </l>
<l n="133">κυκλώσας στεφανηδὸν ὅλον στρατόν, ἐν δ' ἄρα μέσσῳ </l>
<l n="134">νηυσὶν ὁμοζυγέεσσιν ἐμιτρώθη στόλος Ἰνδῶν </l>
<l n="135">εἰς λίνον ἐργομένων νεπόδων τύπον· Αἰακίδαις δὲ </l>
<l n="136">Αἰακὸς ὑγρὸν ἄρηα προθεσπίζων Σαλαμῖνος </l>
<l n="137">ἀρχόμενος πολέμοιο θεουδέα ῥήξατο φωνήν· </l>
<l n="138" rend="indent(1)">„εἰ πάρος ἡμετέρην ἀίων ἱκετήσιον ἠχὼ </l>
<l n="139">ἄσπορον εὐρυάλωος ἀπήλασας αὐχμὸν ἀρούρης, </l>
<l n="140">διψαλέην ἐπὶ γαῖαν ἄγων βιοτήσιον ὕδωρ, </l>
<l n="141">δὸς πάλιν ὀψιτέλεστον ἴσην χάριν, ὑέτιε Ζεῦ, </l>
<l n="142">ὕδατι κυδαίνων με καὶ ἐνθάδε· καί τις ἐνίψῃ </l>
<l n="143">νίκην ἡμετέρην δεδοκημένος· ‘ὡς ἐνὶ γαίῃ </l>
<l n="144">Ζεὺς ἑὸν υἷα γέραιρε, καὶ ἐν πελάγεσσι γεραίρει.’ </l>
<l n="145">ἄλλος ἀνὴρ λέξειεν Ἀχαιικός· ‘εἰν ἑνὶ θεσμῷ </l>
<l n="146">Αἰακὸς Ἰνδοφόνος φυσίζοος· ἀμφότερον γάρ, </l>
<l n="147">κείρων ἐχθρὰ κάρηνα καὶ αὔλακι καρπὸν ὀπάσσας </l>
<l n="148">χάρμα πόρεν Δήμητρι καὶ εὐφροσύνην Διονύσῳ.’ </l>
<l n="149">ῥύεο δ' ἡμετέρης πλόον ὁλκάδος· αὐσταλέῳ δὲ </l>
<l n="150">ὡς χθονίῳ κενεῶνι φερέσβιον ἤγαγον ὕδωρ, </l>
<l n="151">καὶ βυθίων λαγόνων θανατηφόρον οἶδμα κορύσσω <pb/> </l>
<l n="152">μαρνάμενον στρατιῇσι καὶ ὁλκάσι Δηριαδῆος. </l>
<l n="153">ἀλλά, πάτερ, σκηπτοῦχε βίου, σκηπτοῦχε κυδοιμοῦ, </l>
<l n="154">πέμπε μοι αἰετὸν ὄρνιν ἐμῆς κήρυκα γενέθλης </l>
<l n="155">δεξιτερὸν προμάχοισι καὶ ὑμετέρῳ Διονύσῳ· </l>
<l n="156">ἄλλος δ' ἀντιβίοισιν ἀριστερὸς ὄρνις ἱκέσθω· </l>
<l n="157">σύμβολα δ' ἀμφοτέροις ἑτερότροπα ταῦτα γενέσθω· </l>
<l n="158">τὸν μὲν ἐσαθρήσω πεφορημένον ἅρπαγι ταρσῷ </l>
<l n="159">θηγαλέων ὀνύχων κεχαραγμένον ὀξέι κέντρῳ </l>
<l n="160">νεκρὸν ὄφιν περίμετρον ἀερτάζοντα κεράστην, </l>
<l n="161">δυσμενέος κερόεντος ἀπαγγέλλοντα τελευτήν· </l>
<l n="162">λαῷ δ' ἀντιβίων ἕτερος μελανόχροος ἔλθῃ </l>
<l n="163">κυανέαις πτερύγεσσι προθεσπίζων φόνον Ἰνδῶν, </l>
<l n="164">αὐτόματον θανάτοιο φέρων τύπον· ἢν δ' ἐθελήσῃς, </l>
<l n="165">βρονταίοις πατάγοισιν ἐμὴν μαντεύεο νίκην, </l>
<l n="166">καὶ στεροπὴν Βρομίοιο λεχώια φέγγεα πέμπων </l>
<l n="167">υἱέα σεῖο γέραιρε πάλιν πυρί, δυσμενέων δὲ </l>
<l n="168">ὁλκάδας εὐπήληκας ὀιστεύσωσι κεραυνοί. </l>
<l n="169">ναί, πάτερ, Αἰγίνης μιμνήσκεο, μὴ σέο νύμφης </l>
<l n="170">νυμφίον αἰσχύνειας ὁμόπτερον ὄρνιν Ἐρώτων.“ </l>
<l n="171" rend="indent(1)">ὣς εἰπὼν πολέμιζεν. ἐς ἠερίας δὲ κελεύθους </l>
<l n="172">ὄμμα παλιννόστοιο βαλὼν ἀντώπιον Ἄρκτου </l>
<l n="173">γαμβρὸν ἑὸν λιτάνευε καὶ ἴαχε μῦθον Ἐρεχθεύς· </l>
<l n="174" rend="indent(1)">„γαμβρὸς ἐμὸς Βορέης, θωρήσσεο, καὶ σέο νύμφης </l>
<l n="175">μαρναμένῳ γενετῆρι βοηθόον ἄσθμα τιταίνων </l>
<l n="176">ἕδνα τεοῦ θαλάμοιο θαλασσαίην πόρε νίκην· <pb/> </l>
<l n="177">ὁλκάσι μὲν Βρομίοιο φέρων νηοσσόον αὔρην </l>
<l n="178">δὸς χάριν ἀμφοτέροισιν, Ἐρεχθέι καὶ Διονύσῳ· </l>
<l n="179">νηυσὶ δὲ Δηριάδαο μεμηνότα πόντον ἱμάσσων </l>
<l n="180">ἄσθματι κυματόεντι τεὰς θώρηξον ἀέλλας— </l>
<l n="181">ἐσσὶ γὰρ ὑσμίνης ἐμπείραμος, ὅττι καὶ αὐτὸς </l>
<l n="182">Θρῄκην ναιετάεις, ἐγχεσπάλος οἷά περ Ἄρης—, </l>
<l n="183">ἀντιβίων δὲ φάλαγγι δυσήνεμον ἄσθμα κομίζων </l>
<l n="184">ἔγχεϊ παχνήεντι κορύσσεο Δηριαδῆι· </l>
<l n="185">στήσας δ' ἀντιβίοισι θυελλήεσσαν ἐνυὼ </l>
<l n="186">δυσμενέας τόξευε χαλαζήεντι βελέμνῳ, </l>
<l n="187">καὶ Διὶ πιστὰ φέρων καὶ Παλλάδι καὶ Διονύσῳ. </l>
<l n="188">μνώεο Κεκροπίης εὐπαρθένου, ἧχι γυναῖκες </l>
<l n="189">κερκίδι ποικίλλουσι τεῶν ὑμέναιον ἐρώτων· </l>
<l n="190">Ἰλισσὸν δὲ γέραιρε γαμοστόλον, ὁππόθι κούρην </l>
<l n="191">Ἀτθίδα σὴν παράκοιτιν ἀνήρπασαν ἅρπαγες αὖραι </l>
<l n="192">ἑζομένην ἀτίνακτον ἀκινήτῳ σέθεν ὤμῳ. </l>
<l n="193">οἶδα μέν, ὡς συνάεθλος ἐλεύσεται ἄλλος ἀήτης </l>
<l n="194">γείτων ἀντιβίοισιν Ἑώιος· ἀλλ' ἐνὶ χάρμῃ </l>
<l n="195">οὐ τρομέω θρασὺν Εὖρον, ὅτι πτερόεντες ἀῆται </l>
<l n="196">πάντες, ὅσοι πνείουσιν, ὀπάονές εἰσι Βορῆος· </l>
<l n="197">καὶ πρόμος Αἰθιόπων Νοτίην ἐπὶ πέζαν ἀρούρης </l>
<l n="198">μηκέτι νοστήσειε Κορύμβασος, ἀλλὰ δαμείη </l>
<l n="199">θερμὸν ἔχων συνάεθλον ἑὸν Νότον Αἰθιοπῆα, </l>
<l n="200">ψυχρὸν ὑπὲρ πόντοιο πιὼν θανατηφόρον ὕδωρ· </l>
<l n="201">οὐκ ἀλέγω Ζεφύροιο, κορυσσομένοιο Βορῆος. <pb/> </l>
<l n="202">δεῖξον ὁμοφροσύνην ἑκυρῷ σέθεν· οὐρανόθεν δὲ </l>
<l n="203">σὺν σοὶ Βακχιάδεσσιν ἐμαῖς στρατιῇσιν ἀρήξει </l>
<l n="204">μαρνάμενος τριόδοντι Ποσειδάων καὶ Ἀθήνη, </l>
<l n="205">ἡ μὲν ἑοῖς ναέτῃσιν, ὁ δὲ γνωτοῖο γενέθλῃ· </l>
<l n="206">καὶ πυρόεις Ἥφαιστος Ἐρεχθέος αἷμα γεραίρων </l>
<l n="207">ἵξεται εὐάντητος ἐς ὑδατόεσσαν ἐνυώ, </l>
<l n="208">ὁλκάσι Δηριάδαο μαχήμονα πυρσὸν ἑλίσσων. </l>
<l n="209">δὸς δέ με νικῆσαι καὶ ἐν ὕδασι, καὶ μετὰ νίκην </l>
<l n="210">Κεκροπίῃ κομίσειεν ἀπήμονα λαὸν Ἐρεχθεύς, </l>
<l n="211">καὶ Βορέην μέλψωσι καὶ Ὠρείθυιαν Ἀθῆναι.“ </l>
<l n="212" rend="indent(1)">τοῖον ἔπος βοόων ἁλιδίνεος ἥψατο χάρμης </l>
<l n="213">ἔγχεϊ τεχνήεντι, καὶ ὡς ναέτης Μαραθῶνος </l>
<l n="214">ναύμαχον εἶχεν ἔρωτα· φιληρέτμῳ δὲ κυδοιμῷ </l>
<l n="215">εὔστολος ἦεν Ἄρης τότε ναυτίλος, ἐν παλάμῃ δὲ </l>
<l n="216">πηδάλιον Φόβος εἶχε, κυβερνήτης δὲ κυδοιμοῦ </l>
<l n="217">Δεῖμος ἀκοντοφόρων ἀνελύσατο πείσματα νηῶν. 
<space quantity="7"/>— — — </l>
<l n="218" rend="indent(1)">Κυκλώπων δὲ φάλαγγες ἐναυτίλλοντο θαλάσσῃ </l>
<l n="219">ὁλκάδας ἀγχιάλοισιν ὀιστεύοντες ἐρίπναις· </l>
<l n="220">Εὐρύαλος δ' ἀλάλαζεν, ἁλιρροίζῳ δὲ κυδοιμῷ </l>
<l n="221">ἀγχινεφὴς οἴστρησεν ἐς ὑσμίνην Ἁλιμήδης. 
<space quantity="7"/>— — — </l>
<l n="222" rend="indent(1)">καὶ διδύμαις στρατιῇσιν ἐπέκτυπε πόντιος ἄρης <pb/> </l>
<l n="223">χερσαίην μετὰ δῆριν, ἁλιρροίζῳ δ' ἀλαλητῷ </l>
<l n="224">ὁλκάσι Βακχείῃσιν ἐπέρρεον ὁλκάδες Ἰνδῶν· </l>
<l n="225">καὶ φόνος ἦν ἑκάτερθε, καὶ ἔζεε κύματα λύθρῳ, </l>
<l n="226">καὶ πολὺς ἀμφοτέρων στρατὸς ἤριπεν· ἀρτιχύτῳ δὲ </l>
<l n="227">αἵματι κυανέης ἐρυθαίνετο νῶτα θαλάσσης. 
<space quantity="7"/>— — — </l>
<l n="228" rend="indent(1)">πολλοὶ δ' ἔνθα καὶ ἔνθα χυτῷ πίπτοντες ὀλέθρῳ </l>
<l n="229">οἰδαλέοι πλωτῆρες ἐναυτίλλοντο θαλάσσῃ· </l>
<l n="230">καὶ ῥοθίοις ἑλικηδὸν ἔχων πορθμῆας ἀήτας </l>
<l n="231">σύρετο νεκρὸς ὅμιλος ἀφειδέι σύνδρομος αὔρῃ· </l>
<l n="232">πολλοὶ δ' αὐτοκύλιστον ὑπὸ στροφάλιγγα κυδοιμοῦ </l>
<l n="233">εἰς ῥόον ὠλίσθησαν, ἀναγκαίῃ δὲ πιόντες </l>
<l n="234">πικρὸν ὕδωρ ἐνόησαν ὑποβρυχίης λίνα Μοίρης, </l>
<l n="235">βριθόμενοι θώρηκι· καὶ οἰδαλέων μέλαν ὕδωρ </l>
<l n="236">κυανέων ἐκάλυπτεν ὁμόχροα σώματα νεκρῶν </l>
<l n="237">βένθεϊ φυκιόεντι, σὺν ὑγροπόρῳ δὲ φορῆι </l>
<l n="238">χάλκεος ἰλυόεντι χιτὼν ἐκαλύπτετο πηλῷ· </l>
<l n="239">καὶ τάφος ἔπλετο πόντος. ἐτυμβεύοντο δὲ πολλοὶ </l>
<l n="240">κητείοις γενύεσσιν, ἐν ἰχθυόεντι δὲ λαιμῷ </l>
<l n="241">ἄπνοον αἰθύσσουσα νέκυν τυμβεύσατο φώκη, </l>
<l n="242">ξανθὸν ἐρευγομένη κόρον αἵματος. ὀλλυμένων δὲ </l>
<l n="243">τεύχεα πόντος ἔδεκτο, νεοσφαγέος δὲ φορῆος </l>
<l n="244">αὐτομάτη λοφόεσσα δι' ὕδατος ἔπλεε πήληξ </l>
<l n="245">δεσμοῦ λυομένοιο, θυελλήεντι δὲ πολλῆς </l>
<l n="246">χεύματι φοιταλέης ἐπενήχετο κύκλα βοείης </l>
<l n="247">σὺν διερῷ τελαμῶνι. πολὺς δ' ὑπὸ κύμασιν ἄκροις <pb/> </l>
<l n="248">ἀφρὸς ἐρευθιόων πολιῆς ἀνεκήκιεν ἅλμης </l>
<l n="249">αἱμαλέῳ πάνλευκον ὑποστίξας χύσιν ὁλκῷ. 
<space quantity="7"/>— — — </l>
<l n="250" rend="indent(1)">καὶ φονίαις λιβάδεσσιν ἐφοινίχθη Μελικέρτης· </l>
<l n="251">Λευκοθέη δ' ὀλόλυξε, τιθηνήτειρα Λυαίου, </l>
<l n="252">αὐχένα γαῦρον ἔχουσα, καὶ Ἰνδοφόνου περὶ νίκης </l>
<l n="253">ἄνθεϊ φυκιόεντι κόμην ἐστέψατο Νύμφη· </l>
<l n="254">καὶ Θέτις ἀκρήδεμνος ὑπερκύψασα θαλάσσης </l>
<l n="255">χεῖρας ἐρεισαμένη καὶ Δωρίδι καὶ Πανοπείῃ </l>
<l n="256">ἄσμενον ὄμμα τίταινεν ἐπ' εὐθύρσῳ Διονύσῳ. </l>
<l n="257" rend="indent(1)">καὶ βυθίη Γαλάτεια θαλασσαίου διὰ κόλπου </l>
<l n="258">ἡμιφανὴς πεφόρητο διαξύουσα γαλήνην, </l>
<l n="259">καὶ φονίου Κύκλωπος ἁλιπτοίητον ἐνυὼ </l>
<l n="260">δερκομένη δεδόνητο, φόβῳ δ' ἤμειψε παρειάς· </l>
<l n="261">ἔλπετο γὰρ Πολύφημον ἰδεῖν κατὰ φύλοπιν Ἰνδῶν </l>
<l n="262">ἀντία Δηριάδαο συναιχμάζοντα Λυαίῳ· </l>
<l n="263">ταρβαλέη δ' ἱκέτευε θαλασσαίην Ἀφροδίτην </l>
<l n="264">υἷα Ποσειδάωνος ἀριστεύοντα σαῶσαι, </l>
<l n="265">καὶ γενέτην φιλότιμον ἐφ' υἱέι Κυανοχαίτην </l>
<l n="266">μαρναμένου λιτάνευε προασπίζειν Πολυφήμου. </l>
<l n="267">καὶ βυθίου τριόδοντος ἐκυκλώσαντο φορῆα </l>
<l n="268">θυγατέρες Νηρῆος· ἐρειδόμενος δὲ τριαίνῃ </l>
<l n="269">πόντιος Ἐννοσίγαιος ἐδέρκετο γείτονα χάρμην, </l>
<l n="270">καὶ στρατὸν εὐθώρηκος ὀπιπεύων Διονύσου, </l>
<l n="271">ζηλήμων ὁρόων ἑτέρου Κύκλωπος ἐνυώ, </l>
<l n="272">ὑγρομόθῳ Βρομίῳ πολυμεμφέα ῥήξατο φωνήν· </l>
<l n="273" rend="indent(1)">„εἰς ἐνοπήν, φίλε Βάκχε, τόσους Κύκλωπας ἀγείρων, </l>
<l n="274">καλλείψας δ' ἕνα μοῦνον ἀπόπροθι δηιοτῆτος <pb/> </l>
<l n="275">εἰς χρόνον ἑπταέτηρον ἔχεις πολύκυκλον ἀγῶνα, </l>
<l n="276">βόσκων ἀλλοπρόσαλλον ἀτέρμονος ἐλπίδα χάρμης, </l>
<l n="277">ὅττι τεοῦ μεγάλοιο προασπιστῆρες ἀγῶνος </l>
<l n="278">πάντες ἑνὸς χατέουσιν ἀνικήτου Πολυφήμου· </l>
<l n="279">εἰ δὲ τεὴν ἐπὶ δῆριν ἐμὸς πάις ἵκετο Κύκλωψ, </l>
<l n="281">πατρῴην δ' ἐλέλιζεν ἐμῆς γλωχῖνα τριαίνης, </l>
<l n="280">καί κεν ὑπὲρ πεδίοιο συναιχμάζων Διονύσῳ </l>
<l n="284">στήθεα βουκεράοιο διέθλασε Δηριαδῆος, </l>
<l n="282">καὶ πολὺν ἄλλον ὅμιλον ἐμῷ τριόδοντι δαΐζων </l>
<l n="283">εἰς μίαν ἠριγένειαν ὅλον γένος ἔκτανεν Ἰνδῶν. </l>
<l n="285">υἱὸς ἐμὸς πάλιν ἄλλος ἔχων ἑκατοντάδα χειρῶν </l>
<l n="286">Τιτήνων ὀλετῆρι τεῷ χραίσμησε τοκῆι, </l>
<l n="287">Αἰγαίων πολύπηχυς, ὅτε Κρόνον εἰς φόβον ἕλκων </l>
<l n="288">ἠλιβάτων ἐτίταινε πολυσπερὲς ἔθνος ἀγοστῶν, </l>
<l n="289">ἠέλιον σκιόωσαν ἔχων ὑψαύχενα χαίτην, </l>
<l n="290">καὶ βλοσυροὶ Τιτῆνες ἐνοσφίσθησαν Ὀλύμπου </l>
<l n="291">εὐπαλάμου Βριαρῆος ὑποπτήσσοντες ἐνυώ.“ </l>
<l n="292" rend="indent(1)">τοῖον ἔπος φθονέων νεμεσήμονι πέφραδε φωνῇ. </l>
<l n="293">αἰδομένη δὲ Θόωσα κατηφέας εἶχε παρειάς, </l>
<l n="294">ἄρεϊ μὴ παρεόντος ἐρωμανέος Πολυφήμου. 
<space quantity="7"/>— — — </l>
<l n="295" rend="indent(1)">ὡς δὲ μόθου τέλος ἦεν, ἐριφλοίσβοιο κυδοιμοῦ ... <pb/> </l>
<l n="296">ἠθάδα πόντον ὄπωπε κατάρρυτον αἵματι Νηρεύς· </l>
<l n="297">ξανθῆς δ' Ἐννοσίγαιος ἐθάμβεε νῶτα θαλάσσης, </l>
<l n="298">ἰχθύας ἀνδροφάγους ὁρόων καὶ πληθύι νεκρῶν </l>
<l n="299">γείτονος ἄβροχα νῶτα γεφυρωθέντα θαλάσσης. 
<space quantity="7"/>— — — </l>
<l n="300">Βακχιάδες τε φάλαγγες ἐπέχραον αἴθοπι λαῷ. 
<space quantity="7"/>— — — </l>
<l n="301" rend="indent(1)">κεῖτο δὲ δυσμενέων στρατὸς ἄσπετος, ὧν ἐνὶ χάρμῃ </l>
<l n="302">βαλλομένων ξιφέεσσι καὶ ὀξυτέροισιν ὀιστοῖς </l>
<l n="303">τοῦ μὲν ὑπὲρ λαπάρην βέλος ἔμπεσε, τοῦ δὲ τυπέντος </l>
<l n="304">ἔγχεϊ χαλκείῳ μεσάτης ὑπὲρ ἄντυγα κόρσης </l>
<l n="305">ὠτειλὴ βεβάθυστο χαρασσομένοιο καρήνου. 
<space quantity="7"/>— — — </l>
<l n="306">πολλοὶ δ' ἔνθα καὶ ἔνθα πολυσπερέων ἐλατήρων </l>
<l n="307">πόντον ἀμοιβαίοισιν ἀνασχίζοντες ἐρετμοῖς </l>
<l n="308">κυανέην λεύκαινον ἐπασσυτέρην χύσιν ἀφρῷ· </l>
<l n="309">καὶ πόνος ἦν ἀνόνητος ἐπειγομένων ἐλατήρων, </l>
<l n="310">συμφερτοὺς δὲ κάλωας ἀοσσητῆρι σιδήρῳ </l>
<l n="311">ἰθυντὴρ ἀπέκοψε καὶ ἔσχισεν ἄορι σειρήν. 
<space quantity="7"/>— — — </l>
<l n="312" rend="indent(1)">ἀμφοτέρης δὲ φάλαγγος ἐν ἠέρι ῥοῖζον ἰάλλων </l>
<l n="313">ἔρρεεν ἀπλανέων δολιχόσκιος ὄμβρος ὀιστῶν· </l>
<l n="314">ὧν ὁ μὲν ἱστὸν ἔβαλλε μεσαίτατον, ὃς δὲ περήσας </l>
<l n="315">ἱστίον εὐδίνητον ἐβόμβεε σύνδρομος αὔραις, </l>
<l n="316">ἄλλος ἔην προτόνοισι πεπαρμένος, ὃς δὲ μεσόδμῃ <pb/> </l>
<l n="317">κεῖτο πεσών, ἕτερος δὲ δι' ἠέρος ἰὸς ἀλήτης </l>
<l n="318">ἀκροτάτης ἐτύχησεν ἀερσιλόφοιο κεραίης, </l>
<l n="319">σέλμασι δ' ἄλλος ἔην τετανυσμένος· ἀγχιφανῆ δὲ </l>
<l n="320">ἄλλα κυβερνητῆρος ἀποπλαγχθέντα καρήνου </l>
<l n="321">ἄστατα πηδαλίοιο διέξυσεν ἄκρα κορύμβου. </l>
<l n="322">καὶ Φλογίος κλυτότοξος ὑπηνέμιον βέλος ἕλκων </l>
<l n="323">ἴκρια νηὸς ἔβαλλε καὶ οὐκ ἐτύχησε Λυαίου. </l>
<l n="324">ἦν δ' ἐσιδεῖν κατὰ πόντον ἐύπτερον ἰὸν ἀλήτην </l>
<l n="325">πουλύποδος σκολιοῖσι περιπλεχθέντα κορύμβοις. </l>
<l n="326">ἄλλου δ' ἤμβροτεν ἄλλος· Ἐρυθραίῳ δὲ σιδήρῳ </l>
<l n="327">πομπίλον ἄλλος ἔτυψε καταιχμάζων Διονύσου. </l>
<l n="328">ἔγχεϊ δ' ἠκόντιζε Κορύμβασος, ὄφρα τυχήσῃ </l>
<l n="329">ὁλκαίης Σατύροιο, παραΐξασα δὲ λόγχη </l>
<l n="330">ἰχθύος ὑγροπόροιο κατέγραφε δίζυγον οὐρὴν </l>
<l n="331">θηγαλέῃ γλωχῖνι· τιτυσκόμενος δὲ σιδήρῳ </l>
<l n="332">εἰς σκοπὸν ἀχρήιστον ἀνουτήτου Διονύσου </l>
<l n="333">Δηριάδης δόρυ πέμπεν, ἀποπλαγχθεῖσα δὲ Βάκχου </l>
<l n="334">εἰς ῥαχίην δελφῖνος ἐποίπνυε λοίγιος αἰχμή, </l>
<l n="335">κυρτὸς ὅπῃ λοφιῇσι συνάπτεται ἰχθύος αὐχήν, </l>
<l n="336">δελφὶς δ' αὐτοέλικτος ἐθήμονι κυκλάδι νύσσῃ </l>
<l n="337">ἡμιθανὴς σκίρτησε χορίτιδος ἅλματι Μοίρης. </l>
<l n="338">πολλοὶ δ' ἔνθα καὶ ἔνθα κυβιστητῆρες ὀλέθρου <pb/> </l>
<l n="339">ἰχθύες ὠρχήσαντο χαρασσομένων ἀπὸ νώτων. 
<space quantity="7"/>— — — </l>
<l n="340" rend="indent(1)">καὶ Στερόπης προμάχιζεν· ἀερσιπόδης δ' Ἁλιμήδης </l>
<l n="341">χειρὶ λαβὼν πρηῶνα θαλασσοτόκοιο κολώνης </l>
<l n="342">ῥῖψεν ἐπ' ἀντιβίοισιν· ἔδυνε δὲ φοιταλέη νηῦς </l>
<l n="343">τρηχαλέου βληθεῖσα λίθου τροχοειδέι κύκλῳ. 
<space quantity="7"/>— — — </l>
<l n="344" rend="indent(1)">καί τις ἀκοντισθεῖσα δι' ὁλκάδος ὁλκάδι γείτων </l>
<l n="345">ἀμφοτέρας ἔζευξεν ἁλίδρομος ἔγχεος αἰχμή, </l>
<l n="346">νῆας ἐπισφίγξασα δύω ξυνήονι δεσμῷ </l>
<l n="347">στεινομένων νεφεληδόν· ἔην δ' ἑτερόκτυπος ἠχώ. 
<space quantity="7"/>— — — </l>
<l n="348" rend="indent(1)">καὶ στόλος ἀμφοτέρων τετράζυγον εἶχεν ἐνυώ, </l>
<l n="349">ὧν ὁ μὲν ἀντιπόροιο περὶ ῥάχιν αἴθοπος Εὔρου, </l>
<l n="350">ὃς δὲ Λιβὸς δροσεροῖο παρὰ πτερόν, ὃς δὲ Βορῆος, </l>
<l n="351">καὶ Νοτίην παρὰ πέζαν. ἀμοιβαίῃσι δὲ ῥιπαῖς </l>
<l n="352">Μορρεὺς μὲν ταχύγουνος ἀφ' ὁλκάδος ὁλκάδα βαίνων </l>
<l n="353">Βασσαρίδων ἐφόβησεν ἁλιπτοίητον ἐνυώ, </l>
<l n="354">ἶσον ἀριστεύων καὶ ἐν ὕδασιν· ἀλλά ἑ θύρσῳ </l>
<l n="355">Εὔιος οὐτήσας διερῆς ἀνεσείρασε χάρμης, </l>
<l n="356">καὶ μογέων ὀδύνῃσιν ἐπὶ πτόλιν ᾤχετο Μορρεύς. </l>
<l n="357" rend="indent(1)">ὄφρα μὲν ἔνθεον ἕλκος, ὅ μιν λάχε, δαιμονίη χεὶρ </l>
<l n="358">λυσιπόνου Βραχμῆνος ἀκέσσατο Φοιβάδι τέχνῃ, </l>
<l n="359">θεσπεσίῃ λάλον ὕμνον ὑποτρύζοντος ἀοιδῇ, </l>
<l n="360">τόφρα δὲ δυσμενέεσσιν ἐπέχραε Λύδιος ἄρης. 
<space quantity="7"/>— — — <pb/> </l>
<l n="361" rend="indent(1)">τοῖσι μὲν ἐγρεκύδοιμος ἔην πλόος, εἶχε δ' ἐνυὼ </l>
<l n="362">ναυτιλίης προκέλευθον, ἁλισμαράγου δὲ κυδοιμοῦ </l>
<l n="363">ἦν κλόνος ἀμφοτέρων ἑτερότροπος· ἀντιβίων γὰρ </l>
<l n="364">ὅσσοι μὲν κραναοῖσιν ὀιστεύοντο βελέμνοις </l>
<l n="365">ἢ φονίοις πετάλοισιν ἢ ἔγχεσιν ἠὲ μαχαίρῃ, </l>
<l n="366">χεῖρας ἐρετμώσαντες ἀήθεας ἐς μέλαν ὕδωρ </l>
<l n="367">ἴχνεσιν ἀσταθέεσσιν ἐτυμβεύοντο θαλάσσῃ· </l>
<l n="368">εἰ δέ τις εἰς ἅλα πῖπτε τυπεὶς Βρομίοιο μαχητής, </l>
<l n="369">αἰθύσσων παλάμας ἐπενήχετο κύματα τέμνων </l>
<l n="370">χερσὶ θαλασσομόθοισιν, ἁλιρροίζῳ δὲ κυδοιμῷ </l>
<l n="371">μαρνάμενος ῥοθίοισι μετ' ἀνέρας ἔσχισεν ὕδωρ. 
<space quantity="7"/>— — — </l>
<l n="372" rend="indent(1)">εἰναλίης δὲ τάλαντα μάχης ἔκλινε Κρονίων, </l>
<l n="373">νίκην ὑδατόεσσαν ἐπεντύνων Διονύσῳ· </l>
<l n="374">καὶ βυθίῳ τριόδοντι κορύσσετο Κυανοχαίτης </l>
<l n="375">μαρνάμενος δηίοισι, καὶ ἄβροχον ἡνιοχεύων </l>
<l n="376">ἅρμα Ποσειδάωνος ἐβακχεύθη Μελικέρτης. 
<space quantity="7"/>— — — </l>
<l n="377" rend="indent(1)">καὶ πίσυρες κατὰ πόντον ἐφιππεύοντες ἀέλλαις </l>
<l n="378">κύματα πυργώσαντες ἐθωρήχθησαν ἀῆται, </l>
<l n="379">δυσμενέων ἐθέλοντες ἀιστῶσαι στίχα νηῶν, </l>
<l n="381">οἱ μὲν Δηριαδῆος ἀρηγόνες, οἱ δὲ Λυαίου· </l>
<l n="380">καὶ Ζέφυρος κεκόρυστο, Νότος δ' ἐπεσύρισεν Εὔρῳ, </l>
<l n="382">καὶ Βορέης Θρήισσαν ἄγων ἀντίπνοον αὔρην </l>
<l n="383">ἄγρια μαινομένης ἐπεμάστιε νῶτα θαλάσσης. 
<space quantity="7"/>— — — </l>
<l n="384" rend="indent(1)">καὶ στόλον ἰθύνουσα μαχήμονα Δηριαδῆος <pb/> </l>
<l n="385">ὑσμίνης Ἔρις ἦρχε· Διωνύσοιο δὲ νηῶν </l>
<l n="386">Ἰνδοφόνῳ παλάμῃ κολπώσατο λαίφεα Νίκη. 
<space quantity="7"/>— — — </l>
<l n="387" rend="indent(1)">χείλεσιν ἰκμαλέοισι μαχήμονα κόχλον ἐρείσας </l>
<l n="388">εἰναλίῃ σάλπιγγι μέλος μυκήσατο Νηρεύς· </l>
<l n="389">καὶ Θέτις ἐσμαράγησεν ἐνυαλίης μέλος Ἠχοῦς </l>
<l n="390">κύμασι πατρῴοισι προασπίζουσα Λυαίου. 
<space quantity="7"/>— — — </l>
<l n="391" rend="indent(1)">Εὐρυμέδων δὲ Κάβειρος ἐθήμονα δαλὸν ἀείρων </l>
<l n="392">ὑσμίνης δόλον εὗρεν ἀρηγόνα· μηκεδανὴν γὰρ </l>
<l n="393">νηῦν ἰδίην ἔφλεξεν ἑκούσιον ἁψάμενος πῦρ· </l>
<l n="394">νηυσὶ δ' ἐπ' ἀντιβίοισιν ἐπέτρεχε φοιταλέη νηῦς </l>
<l n="395">νεύμασι Βακχείοισι περισκαίρουσα θαλάσσῃ, </l>
<l n="396">καὶ λοξαῖς ἑλίκεσσιν ἀφ' ὁλκάδος ὁλκάδα βαίνων </l>
<l n="397">κύκλον ἐς αὐτοέλικτον ἐνήχετο πυρσὸς ἀλήτης, </l>
<l n="398">καίων ἔνθα καὶ ἔνθα πολυσπερέων στίχα νηῶν. </l>
<l n="399">καὶ σέλας ἀθρήσασα πυριβλήτοιο θαλάσσης </l>
<l n="400">Νηρεῒς ἀκρήδεμνος ἐδύσατο βένθεα πόντου, </l>
<l n="401">αἰθομένου φεύγουσα δι' ὕδατος ἰκμαλέον πῦρ. </l>
<l n="402" rend="indent(1)">χάζετο δ' Ἰνδὸς ὅμιλος ἐπὶ χθόνα, πόντον ἐάσσας· </l>
<l n="403">καὶ Φαέθων ἐγέλασσεν, ὅτι προτέρους μετὰ δεσμοὺς </l>
<l n="404">ἐκ πυρὸς Ἡφαίστοιο πάλιν φύγε ναύμαχος Ἄρης. </l>
<l n="405">Δηριάδης δ' ἀκίχητος ἰδὼν φλόγα σύνδρομον αὔραις </l>
<l n="406">ἐς πεδίον πεπότητο θοώτερα γούνατα πάλλων, </l>
<l n="407">φεύγων ὑγρὸν ἄρηα θαλασσομόθου Διονύσου. <pb/> </l>
</div>
<div type="Book" n="40">
<l n="t1"><label type="head">ΔΙΟΝΥΣΙΑΚΩΝ ΤΕΣΣΑΡΑΚΟΣΤΟΝ.</label> </l>
<l n="1" rend="indent(1)">Οὐ δὲ Δίκην ἀλέεινε πανόψιον, οὐδὲ καὶ αὐτῆς </l>
<l n="2">ἀρραγέος κλωστῆρος ἀκαμπέα νήματα Μοίρης· </l>
<l n="3">ἀλλά μιν ἀθρήσασα πεφυζότα Παλλὰς Ἀθήνη— </l>
<l n="4">ἕζετο γὰρ κατὰ πόντον ἐπὶ προβλῆτος ἐρίπνης, </l>
<l n="5">ναύμαχον εἰσορόωσα κορυσσομένων μόθον Ἰνδῶν— </l>
<l n="6">ἐκ σκοπιῆς ἀνέπαλτο, καὶ ἄρσενα δύσατο μορφήν· </l>
<l n="7">κλεψινόοις δ' ὀάροισι παρήπαφεν ὄρχαμον Ἰνδῶν, </l>
<l n="8">Μορρέος εἶδος ἔχουσα, χαριζομένη δὲ Λυαίῳ </l>
<l n="9">Δηριάδην ἀνέκοψε, καὶ ὡς ἀλέγουσα κυδοιμοῦ </l>
<l n="10">φρικτὸν ἀπερροίβδησεν ἔπος πολυμεμφέι φωνῇ· </l>
<l n="11" rend="indent(1)">„φεύγεις, Δηριάδη; τίνι κάλλιπες ἄρεα νηῶν; </l>
<l n="12">πῶς δύνασαι ναέτῃσι φανήμεναι; ἢ πόθεν ἄντην </l>
<l n="13">ὄψεαι Ὀρσιβόην μενεδήιον, αἴ κεν ἀκούσῃ </l>
<l n="14">Δηριάδην φεύγοντα καὶ οὐ μίμνοντα γυναῖκας; </l>
<l n="15">αἴδεο Χειροβίην ῥηξήνορα, μή σε νοήσῃ </l>
<l n="16">ὑσμίνην ἀσίδηρον ὑποπτήσσοντα Λυαίου, </l>
<l n="17">ἣ δόρυ θοῦρον ἔχουσα καὶ ὀχλίζουσα βοείην </l>
<l n="18">μάρνατο Βασσαρίδεσσι, συνεσπομένη παρακοίτῃ. </l>
<l n="19">χάζεό μοι Μορρῆι λιπὼν μόθον· ἢν δ' ἐθελήσῃς, <pb/> </l>
<l n="20">αὐτὸς ἀριστεύσω καὶ ἀνάλκιδα Βάκχον ὀλέσσω. </l>
<l n="21">πενθερὸν οὐ καλέσω σε πεφυζότα, σεῖο δὲ κούρης </l>
<l n="22">ἔστω Χειροβίης ἕτερος πόσις· αἰδόμενος γὰρ </l>
<l n="23">καλλείψω τεὸν ἄστυ, καὶ ἵξομαι εἰς χθόνα Μήδων, </l>
<l n="24">ἵξομαι εἰς Σκυθίην, ἵνα μὴ σέο γαμβρὸς ἀκούσω. </l>
<l n="25">ἀλλ' ἐρέεις· ‘εὔοπλος ἐμὴ δάμαρ οἶδεν ἐνυώ.’ </l>
<l n="26">εἰσὶν Ἀμαζονίδες περὶ Καύκασον, ὁππόθι πολλαὶ </l>
<l n="27">Χειροβίης πολὺ μᾶλλον ἀριστεύουσι γυναῖκες· </l>
<l n="28">κεῖθι δορικτήτην βριαρὴν ἀνάεδνος ἀκοίτης </l>
<l n="29">εἰς γάμον, ἢν ἐθέλω, μίαν ἄξομαι· ἐν θαλάμοις γὰρ </l>
<l n="30">οὐ δέχομαι σέο παῖδα φυγοπτολέμοιο τοκῆος.“ </l>
<l n="31" rend="indent(1)">ὣς φαμένη παρέπεισεν ἀγήνορα Δηριαδῆα, </l>
<l n="32">καί οἱ θάρσος ἔδωκε τὸ δεύτερον, ὄφρα δαμείη </l>
<l n="33">μαρναμένου Βρομίοιο τυπεὶς φθισήνορι θύρσῳ. </l>
<l n="34">καὶ θρασὺς ἀγνώσσων δολίην παρεοῦσαν Ἀθήνην </l>
<l n="35">ψευδομένου Μορρῆος ἐλεγχέα μῦθον ἀκούων </l>
<l n="36">χείλεσιν αἰδομένοισι παρήγορον ἴαχε φωνήν· </l>
<l n="37" rend="indent(1)">„φείδεο σῶν ἐπέων· τί με μέμφεαι, ἄτρομε Μορρεῦ; </l>
<l n="38">οὐ πρόμος, οὐ πρόμος οὗτος, ἑὸν δέμας αἰὲν ἀμείβων. </l>
<l n="39">καὶ γὰρ ἀμηχανέω, τίνι μάρναμαι ἢ τίνα βάλλω· </l>
<l n="40">σπεύδων μὲν πτερόεντι βαλεῖν Διόνυσον ὀιστῷ, </l>
<l n="41">ἢ ξίφεϊ πλήξας μέσον αὐχένος, ἢ δόρυ πέμπων </l>
<l n="42">οὐτῆσαι ποθέων διὰ γαστέρος, ἀντὶ Λυαίου </l>
<l n="43">πόρδαλιν αἰολόνωτον ἐπαΐσσοντα κιχάνω ... <pb/> </l>
<l n="44">μαρναμένου δὲ λέοντος ἐπείγομαι αὐχένα τέμνειν, </l>
<l n="45">καὶ θρασὺν ἀντὶ λέοντος ὄφιν δασπλῆτα δοκεύω· </l>
<l n="46">σπεύδων δ' ... ἀντὶ δράκοντος ὀπιπεύω ῥάχιν ἄρκτου· </l>
<l n="47">εἰς λοφιὴν δ' ἐπίκυρτον ἐμὸν δόρυ θοῦρον ἰάλλω, </l>
<l n="48">ἀλλὰ μάτην τανύω δολιχὸν βέλος· ἀντὶ γὰρ ἄρκτου </l>
<l n="49">φαίνεται ἠερόφοιτος ἀνούτατος ἱπταμένη φλόξ. </l>
<l n="50">κάπρον ἰδὼν ἐπιόντα βοὸς μυκηθμὸν ἀκούω, </l>
<l n="51">ἀντὶ συός τινα ταῦρον ὑπὲρ λοξοῖο μετώπου </l>
<l n="52">παπταίνω χαροπῇσιν ἀκοντίζοντα κεραίαις </l>
<l n="53">ἡμετέρους ἐλέφαντας· ἐγὼ δ' ἐμὸν ἆορ ἑλίσσω </l>
<l n="54">θηρσὶ πολυσπερέεσσι, καὶ οὐχ ἕνα θῆρα δαμάζω. </l>
<l n="55">καὶ φυτὸν ἀθρήσας τανύω βέλος, ἀλλὰ φυγόντος </l>
<l n="56">νύσσαν ἐς ἠερίην ὁρόω κυρτούμενον ὕδωρ. </l>
<l n="57">ἔνθεν ἐγὼ τρομέων πολυφάρμακα θαύματα τέχνης </l>
<l n="58">φύλοπιν ἀλλοπρόσαλλον ἀλυσκάζω Διονύσου. </l>
<l n="59">ἀλλὰ πάλιν Βρομίῳ θωρήξομαι, ἄχρις ἐλέγξω </l>
<l n="60">μάγγανα τεχνήεντα δολορραφέος Διονύσου.“ </l>
<l n="61" rend="indent(1)">ὣς εἰπὼν κεκόρυστο τὸ δεύτερον ἠθάδι λύσσῃ, <pb/> </l>
<l n="62">καὶ πάλιν ἐν πεδίῳ μόθος ἔβρεμε, μαρναμένων δὲ ... </l>
<l n="63">εἰναλίην μετὰ δῆριν ἐθωρήχθη Διονύσῳ· </l>
<l n="64">καὶ προτέρης Βρομίοιο λελασμένος ἔπλετο νίκης, </l>
<l n="65">ὁππότε δενδρήεντι περίπλοκος αὐχένα δεσμῷ </l>
<l n="66">ἱκεσίην πολύευκτον ἀνέσχεθε μάρτυρι Βάκχῳ· </l>
<l n="67">ἀλλὰ πάλιν πρόμος ἔσκε θεημάχος· εἶχε δὲ βουλὴν </l>
<l n="68">διχθαδίην, ἢ Βάκχον ἑλεῖν ἢ δμῶα τελέσσαι. </l>
<l n="69">τρὶς μὲν ἑὸν δόρυ πέμπε, καὶ ἤμβροτεν ἠέρα βάλλων· </l>
<l n="70">ἀλλ' ὅτε δὴ τὸ τέταρτον ἐπέδραμεν οἴνοπι Βάκχῳ </l>
<l n="71">εἰς σκοπὸν ἀχρήιστον ἐπήορον ἔγχος ἰάλλων </l>
<l n="72">Δηριάδης ὑπέροπλος, ἑοῦ συνάεθλον ἀγῶνος </l>
<l n="73">γαμβρὸν ἑὸν καλέεσκε, καὶ οὐκέτι φαίνετο Μορρεύς· </l>
<l n="74">ἀλλὰ μεταστρέψασα δολοπλόκον εἶδος Ἀθήνη </l>
<l n="75">δαίμονι βοτρυόεντι παρίστατο· δερκομένου δὲ </l>
<l n="76">δείματι θεσπεσίῳ λύτο γούνατα Δηριαδῆος· </l>
<l n="77">ἔγνω δ' ἀνδρομέης ἀπατήλιον εἰκόνα μορφῆς </l>
<l n="78">Μορρέος ἀντιτύποιο φέρειν μίμημα προσώπου· </l>
<l n="79">καὶ δόλον ἠπεροπῆα σοφῆς ἐνόησεν Ἀθήνης. </l>
<l n="80">τὴν μὲν ἰδὼν Διόνυσος ἐγήθεεν, ἐν κραδίῃ δὲ </l>
<l n="81">ψευδομένην γίνωσκε συναιχμάζουσαν Ἀθήνην. </l>
<l n="82" rend="indent(1)">καὶ τότε βοτρυόεις κοτέων βακχεύετο δαίμων </l>
<l n="83">ὑψιτενὴς περίμετρος, ἴσος Παρνησσίδι πέτρῃ· </l>
<l n="84">Δηριάδην δ' ἐδίωκε ταχύδρομον· αὐτὰρ ὁ φεύγων <pb/> </l>
<l n="85">κοῦφος ἐπειγομέναις ἐτιταίνετο σύνδρομος αὔραις· </l>
<l n="86">ἀλλ' ὅτε χῶρον ἵκανον, ὅπῃ πολεμητόκον ὕδωρ </l>
<l n="87">κύματι λυσσώοντι γέρων κελάρυζεν Ὑδάσπης, </l>
<l n="88">ἤτοι ὁ μὲν ποταμοῖο παρ' ᾐόνας ἄπλετος ἔστη, </l>
<l n="89">ὡς γενέτην συνάεθλον ἔχων κελάδοντα μαχητὴν </l>
<l n="90">ὑγρὸν ἀκοντιστῆρα κορυσσομένου Διονύσου, </l>
<l n="91">δαίμων δ' ἀμπελόεις ταμεσίχροα θύρσον ἰάλλων </l>
<l n="92">ἀκρότατον χρόα μοῦνον ἐπέγραφε Δηριαδῆος. </l>
<l n="93">αὐτὰρ ὁ κισσήεντι τυπεὶς φθισήνορι θαλλῷ </l>
<l n="94">πατρῴῳ προκάρηνος ἐπωλίσθησε ῥεέθρῳ, </l>
<l n="95">μηκεδανοῖς μελέεσσι γεφυρώσας ὅλον ὕδωρ </l>
<l n="96">αὐτόματος. χρονίην δὲ θεοὶ μετὰ φύλοπιν Ἰνδῶν </l>
<l n="97">σὺν Διὶ παμμεδέοντι πάλιν νόστησαν Ὀλύμπῳ. </l>
<l n="98">Βάκχοι δ' ἀμφαλάλαζον ἀδηρίτου Διονύσου </l>
<l n="99">δῆριν ἀνευάζοντες, ἀολλίζοντο δὲ πολλοὶ </l>
<l n="100">ἔγχεσιν οὐτάζοντες ὅλον χρόα Δηριαδῆος. </l>
<l n="101" rend="indent(1)">Ὀρσιβόη δ' ᾤμωξε πολυθρήνων ἐπὶ πύργων, </l>
<l n="102">κείμενον ἀρτιδάικτον ὀδυρομένη παρακοίτην· </l>
<l n="103">πενθαλέοις δ' ὀνύχεσσι κατέγραφε κύκλα προσώπου, </l>
<l n="104">καὶ σκολιῆς ὤλοψεν ἀκηδέα βότρυν ἐθείρης, </l>
<l n="105">καὶ κόνιν αἰθαλόεσσαν ἑοῦ κατέχευε καρήνου, </l>
<l n="106">κυανέους δ' ἤρασσε βραχίονας, ἀργυφέου δὲ <pb/> </l>
<l n="107">στέρνον ὅλον γύμνωσε διχαζομένοιο χιτῶνος· </l>
<l n="108">Χειροβίη δ' ὀλόλυξε καταφθιμένοιο τοκῆος· </l>
<l n="109">Πρωτονόη δ' ἀπέδιλος ἑὰς ξύουσα παρειάς, </l>
<l n="110">κύκλα κονισαλέοιο καταισχύνουσα προσώπου, </l>
<l n="111">κλαῖεν ἐπ' ἀμφοτέροισι καὶ ἀνέρι καὶ γενετῆρι, </l>
<l n="112">διπλόον ἄλγος ἔχουσα, καὶ ἴαχε πενθάδι φωνῇ· </l>
<l n="113" rend="indent(1)">„ἆνερ, ἀπ' αἰῶνος νέος ὤλεο· κὰδ δέ με χήρην </l>
<l n="114">κάλλιπες ἐν μεγάροισιν ἀπειρήτην τοκετοῖο· </l>
<l n="115">νήπιον οὐ τέκον υἷα παραίφασιν· οὐ μετὰ νίκην </l>
<l n="116">νόστιμον ἄνδρα νόησα τὸ δεύτερον, ἀλλὰ σιδήρῳ </l>
<l n="117">αὐτὸς ἑῷ δέδμητο, καὶ οὔνομα δῶκε ῥεέθροις, </l>
<l n="118">καὶ θάνεν ἐν ξείνοισιν, ὅπως ἐμὸν ἄνδρα καλέσσω </l>
<l n="119">ἄσπορον αὐτοδάικτον ἀνόστιμον ὑγρὸν Ὀρόντην. </l>
<l n="120">μύρομαι ἀμφοτέρους καὶ Δηριάδην καὶ Ὀρόντην, </l>
<l n="121">ἶσον ἀποφθιμένους διερὸν μόρον· ἀνδροφόνον γὰρ </l>
<l n="122">Δηριάδην κρύφε κῦμα, ῥόος δ' ἐκάλυψεν Ὀρόντην. </l>
<l n="123">μητέρι δ' οὐ γενόμην πανομοίιος· Ὀρσιβόη γὰρ </l>
<l n="124">θυγατέρων ἤεισε † καταφθιμένους ὑμεναίους. </l>
<l n="125">Πρωτονόης γάμον εἶδεν, ἐδέξατο γαμβρὸν Ὀρόντην, <pb/> </l>
<l n="126">Χειροβίην δ' ἔζευξεν ἀνικήτῳ παρακοίτῃ, </l>
<l n="127">ὃν τρομέει καὶ Βάκχος ὁ τηλίκος· ἀμφιέπει μὲν </l>
<l n="128">Χειροβίη ζώοντα φίλον πόσιν, οὐδέ ἑ θύρσος, </l>
<l n="129">οὐ ῥόος ἐπρήνιξεν· ἐγὼ δ' ἄρα διπλόα πάσχω, </l>
<l n="130">ἀνέρος οἰχομένοιο καὶ ὀλλυμένου γενετῆρος. </l>
<l n="131">λῆγε μάτην σέο παῖδα παρηγορέουσα τιθήνη· </l>
<l n="132">δός μοι ἔχειν ἐμὸν ἄνδρα, καὶ οὐ γενετῆρα γοήσω· </l>
<l n="133">δεῖξον ἐμοί τινα παῖδα, παρήγορον ἀνδρὸς ἀνίης. </l>
<l n="135">τίς με λαβὼν κομίσειεν ἐς εὐρυρέεθρον Ὑδάσπην, </l>
<l n="136">ὄφρα κύσω φίλον οἶδμα μελισταγέος ποταμοῖο; </l>
<l n="134">τίς με λαβὼν κομίσειεν ἐς ἱερὰ τέμπεα Δάφνης, </l>
<l n="137">ὄφρα περιπτύξαιμι καὶ ἐν προχοῇσιν Ὀρόντην; </l>
<l n="138">εἴην ἱμερόεις καὶ ἐγὼ ῥόος· αἴθε καὶ αὐτὴ </l>
<l n="139">δάκρυσιν ὀμβρηθεῖσα φανήσομαι αὐτόθι πηγή, </l>
<l n="140">ἧχι θανὼν εὔυδρος ἐμὸς πόσις οἶδμα κυλίνδει, </l>
<l n="141">εὐνέτις ὑδατόεσσα· καὶ ἔσσομαι οἷα Κομαιθώ, </l>
<l n="142">ἣ πάρος ἱμερόεντος ἐρασσαμένη ποταμοῖο </l>
<l n="143">τέρπεται ἀγκὰς ἔχουσα καὶ εἰσέτι Κύδνον ἀκοίτην, </l>
<l n="144">δαέρος ἡμετέρου παρὰ Μορρέος οἷον ἐκείνοις </l>
<l n="145">ἀνδράσι πὰρ Κιλίκεσσι μεμηλότα μῦθον ἀκούω· </l>
<l n="146">οὐ μὲν ἐγὼ προθέουσα παρέρχομαι ἡδὺν Ὀρόντην, </l>
<l n="147">οἷα φυγὰς Περίβοια, καὶ οὔ ποτε καμπύλον ὕδωρ </l>
<l n="148">ἂψ ἀνασειράζουσα φυλάξομαι ὑγρὸν ἀκοίτην. </l>
<l n="149">εἰ δέ μοι οὐ πέπρωτο θανεῖν παρὰ γείτονι Δάφνῃ, </l>
<l n="150">κύμασι πατροπάτωρ με κατακρύψειεν Ὑδάσπης, <pb/> </l>
<l n="154">μὴ Σατύρου κερόεντος ἐν ἀγκοίνῃσιν ἰαύσω, </l>
<l n="151">μὴ Φρύγα κῶμον ἴδω, μὴ κύμβαλα χερσὶ τινάξω, </l>
<l n="152">μὴ τελετὴν τελέσω φιλοπαίγμονα, μηδὲ νοήσω </l>
<l n="153">Μαιονίην, μὴ Τμῶλον ἴδω, μὴ δῶμα Λυαίου, </l>
<l n="155">μὴ ζυγὰ δουλοσύνης βαρυαχθέα, μή τις ἐνίψῃ· </l>
<l n="156">’κούρη Δηριάδαο δοριθρασέος βασιλῆος </l>
<l n="157">ληιδίη μετὰ δῆριν ὑποδρήσσει Διονύσῳ’.“ </l>
<l n="158" rend="indent(1)">ὣς φαμένης ἐλεεινὰ συνεστενάχοντο γυναῖκες, </l>
<l n="159">ὧν πάις, ὧν τέθνηκεν ἀδελφεός, ὧν γενετῆρες </l>
<l n="160">ἢ πόσις ἀρτιγένειος ἀώριος. ἐκ δὲ καρήνου </l>
<l n="161">Χειροβίη τίλλουσα κόμην ἤμυξε παρειάς· </l>
<l n="162">διχθαδίαις δ' ὀδύνῃσιν ἱμάσσετο, καὶ γενετῆρα </l>
<l n="163">οὐ τόσον ἐστενάχιζεν, ὅσον νεμέσιζεν ἀκοίτῃ· </l>
<l n="164">ἔκλυε γὰρ Μορρῆος ἐρωμανέουσαν ἀνάγκην </l>
<l n="165">καὶ δόλον ἠπεροπῆα σαόφρονα Χαλκομεδείης. </l>
<l n="166">καί τινα μῦθον ἔειπεν ἑὸν ῥήξασα χιτῶνα· </l>
<l n="167" rend="indent(1)">„φειδόμενος μελίης γενέτην ἐμὸν ἔκτανε Μορρεύς· </l>
<l n="168">οὐδὲ πέλε φθιμένου τιμήορος· ἐχθομένην δὲ </l>
<l n="169">Χαλκομέδην ποθέων οὐκ ἤλασε θῆλυν ἐνυώ, </l>
<l n="170">ἀλλ' ἔτι Βασσαρίδεσσι χαρίζεται. εἴπατε, Μοῖραι· </l>
<l n="171">τίς φθόνος Ἰνδῴην πόλιν ἔπραθε; τίς φθόνος ἄφνω </l>
<l n="172">ἔχραεν ἀμφοτέρῃσι θυγατράσι Δηριαδῆος; </l>
<l n="173">θνήσκων μὲν κατὰ δῆριν ἑὴν παράκοιτιν Ὀρόντης </l>
<l n="174">Πρωτονόην ἀκόμιστον ἐθήκατο πενθάδα χήρην, <pb/> </l>
<l n="175">Χειροβίην δ' ἀπέειπεν ἔτι ζώουσαν ἀκοίτης. </l>
<l n="176">γνωτῆς δ' ἡμετέρης ὀλοώτερα πήματα πάσχω· </l>
<l n="177">Πρωτονόη πόσιν ἔσχεν ἀοσσητῆρα τιθήνης, </l>
<l n="178">Χειροβίη πόσιν ἔσχεν ἑῆς δηλήμονα πάτρης, </l>
<l n="179">αἰχμητὴν ἀνόνητον, ὀπάονα Κυπρογενείης, </l>
<l n="180">† ἄλκιμον, ἀλλοπρόσαλλον, ὁμοφρονέοντα Λυαίῳ. </l>
<l n="181">εἰς ἐμὲ θωρήχθη καὶ ἐμὸς γάμος· ἡμετέρου γὰρ </l>
<l n="182">Μορρέος ἱμείροντος ἐσυλήθη πόλις Ἰνδῶν· </l>
<l n="183">πατρὸς ἐνοσφίσθην χάριν ἀνέρος· ἡ πρὶν ἀγήνωρ </l>
<l n="184">καὶ θυγάτηρ βασιλῆος, ἐγώ ποτε δεσπότις Ἰνδῶν, </l>
<l n="185">ἔσσομαι ἀμφιπόλων καὶ ἐγὼ μία· καὶ τάχα δειλὴ </l>
<l n="186">δμωίδα Χαλκομέδειαν ἐμὴν δέσποιναν ἐνίψω. </l>
<l n="187">σήμερον Ἰνδὸν ἔδεθλον ἔχεις, ἀπατήλιε Μορρεῦ· </l>
<l n="188">αὔριον αὐτοκέλευστος ἐλεύσεαι εἰς χθόνα Λυδῶν, </l>
<l n="189">Χαλκομέδης διὰ κάλλος ὑποδρήσσων Διονύσῳ. </l>
<l n="190">ἀμφαδὰ Χαλκομέδης ἔχε δέμνια, νυμφίε Μορρεῦ· </l>
<l n="191">οὐκέτι γὰρ τρομέεις βλοσυρὸν στόμα Δηριαδῆος. </l>
<l n="192">χάζεο, κικλήσκει σε δράκων πάλιν, ὅς σε διώκει </l>
<l n="193">φρουρὸν ἀσυλήτοιο γάμου συριγμὸν ἰάλλων.“ </l>
<l n="194" rend="indent(1)">τοῖα μὲν ἀχνυμένη βαρυδάκρυος ἔννεπε νύμφη· </l>
<l n="195">Πρωτονόη δ' ὀλόλυξε τὸ δεύτερον. ἀμφοτέραις δὲ </l>
<l n="196">χεῖρας ἐπικλίνασα κατηφέας ἴαχε μήτηρ· </l>
<l n="197" rend="indent(1)">„πατρίδος ἡμετέρης πέσον ἐλπίδες· οὐκέτι λεύσσω </l>
<l n="198">ἀνέρα Δηριαδῆα καὶ οὐκέτι γαμβρὸν Ὀρόντην. <pb/> </l>
<l n="199">Δηριάδης τέθνηκεν· ἐσυλήθη πόλις Ἰνδῶν, </l>
<l n="200">ἀρραγὲς ἤριπε τεῖχος ἐμῆς χθονός· αἴθε καὶ αὐτὴν </l>
<l n="201">Βάκχος ἑλὼν ὀλέσῃ με σὺν ὀλλυμένῳ παρακοίτῃ, </l>
<l n="202">καί με λαβὼν ῥίψειεν ἐς ὠκυρέεθρον Ὑδάσπην, </l>
<l n="203">γαῖαν ἀναινομένην· ἐχέτω δέ με πενθερὸν ὕδωρ, </l>
<l n="204">Δηριάδην δ' ἐσίδω καὶ ἐν ὕδασι· μηδὲ νοήσω </l>
<l n="205">Πρωτονόην ἀέκουσαν ἐφεσπομένην Διονύσῳ· </l>
<l n="206">μή ποτε Χειροβίης ἕτερον γόον οἰκτρὸν ἀκούσω </l>
<l n="207">ἑλκομένης ἐς ἔρωτα δορικτήτων ὑμεναίων· </l>
<l n="208">μὴ πόσιν ἄλλον ἴδοιμι μετ' ἀνέρα Δηριαδῆα. </l>
<l n="209">εἴην Νηιάδεσσιν ὁμέστιος, ὅττι καὶ αὐτὴν </l>
<l n="210">Λευκοθένη ζώουσαν ἐδέξατο Κυανοχαίτης, </l>
<l n="211">καὶ μία Νηρεΐδων κικλήσκεται· ἀντὶ δὲ λευκῆς </l>
<l n="212">ἄλλη κυανόπεζα φανήσομαι ὑδριὰς Ἰνώ.“ </l>
<l n="213" rend="indent(1)">τοῖα μὲν ἑλκεχίτωνες ἐπωδύροντο γυναῖκες </l>
<l n="214">ἱστάμεναι στοιχηδὸν ἐρισμαράγων ἐπὶ πύργων. </l>
<l n="215" rend="indent(1)">Βάκχοι δ' ἐκροτάλιζον ἀπορρίψαντες ἐνυώ, </l>
<l n="216">τοῖον ἔπος βοόωντες ὁμογλώσσων ἀπὸ λαιμῶν· </l>
<l n="217" rend="indent(1)">„ἠράμεθα μέγα κῦδος· ἐπέφνομεν ὄρχαμον Ἰνδῶν.“ </l>
<l n="218" rend="indent(1)">καὶ γελόων Διόνυσος ἐπάλλετο χάρματι νίκης, </l>
<l n="219">ἀμπνεύσας δὲ πόνοιο καὶ αἱματόεντος ἀγῶνος </l>
<l n="220">πρῶτα μὲν ἐκτερέιξεν ἀτυμβεύτων στίχα νεκρῶν, </l>
<l n="221">δωμήσας ἕνα τύμβον ἀπείριτον εὐρέι κόλπῳ </l>
<l n="222">ἄκριτον ἀμφὶ πυρὴν ἑκατόμπεδον· ἀμφὶ δὲ νεκροῖς <pb/> </l>
<l n="223">Μυγδονὶς αἰολόμολπος ἐπέκτυπεν αἴλινα σύριγξ, </l>
<l n="224">καὶ Φρύγες αὐλητῆρες ἀνέπλεκον ἄρσενα μολπὴν </l>
<l n="225">πενθαλέοις στομάτεσσιν, ἐπωρχήσαντο δὲ Βάκχαι </l>
<l n="226">ἁβρὰ μελιζομένοιο Γανύκτορος εὐάδι φωνῇ· </l>
<l n="227">καὶ Κλεόχου Βερέκυντες ὑπὸ στόμα δίζυγες αὐλοὶ </l>
<l n="228">φρικτὸν ἐμυκήσαντο Λίβυν γόον, ὃν πάρος ἄμφω </l>
<l n="229">Σθεννώ τ' Εὐρυάλη τε μιῇ πολυδειράδι φωνῇ </l>
<l n="230">ἀρτιτόμῳ ῥοιζηδὸν ἐπεκλαύσαντο Μεδούσῃ </l>
<l n="231">φθεγγομένων κεφαλῇσι διηκοσίῃσι δρακόντων, </l>
<l n="232">τῶν ἄπο μυρομένων σκολιὸν σύριγμα κομάων </l>
<l n="233">θρῆνον πουλυκάρηνον ἐφημίξαντο Μεδούσης. </l>
<l n="234" rend="indent(1)">παυσάμενος δὲ πόνοιο, καὶ ὕδατι γυῖα καθήρας, </l>
<l n="235">ὤπασε λισσομένοισι θεουδέα κοίρανον Ἰνδοῖς, </l>
<l n="236">κρινάμενος Μωδαῖον· ἐπὶ ξυνῷ δὲ κυπέλλῳ </l>
<l n="237">Βάκχοις δαινυμένοισι μιῆς ἥψαντο τραπέζης </l>
<l n="238">ξανθὸν ὕδωρ πίνοντες ἀπ' οἰνοπόρου ποταμοῖο. </l>
<l n="239">καὶ χορὸς ἄσπετος ἔσκεν· ἐπεσκίρτησε δὲ πολλὴ </l>
<l n="240">Βασσαρὶς οἰστρήεντι πέδον κρούουσα πεδίλῳ, </l>
<l n="241">καὶ Σάτυρος βαρύδουπον ἐπιρρήσσων χθόνα ταρσῷ </l>
<l n="242">λοξὰ κυβιστητῆρι ποδῶν βακχεύετο παλμῷ, </l>
<l n="243">πῆχυν ἐπικλίνων μανιώδεος αὐχένι Βάκχης· </l>
<l n="244">καὶ πρυλέες Βρομίοιο συνωρχήσαντο βοείαις, <pb/> </l>
<l n="245">καὶ τροχαλῆς κλονέοντες ἐνόπλια κύκλα χορείης </l>
<l n="246">ῥυθμὸν ἐμιμήσαντο φερεσσακέων Κορυβάντων· </l>
<l n="247">καὶ στρατὸς ἱππήων κορυθαιόλον εἰς χορὸν ἔστη </l>
<l n="248">νίκην πανδαμάτειραν ἀνευάζων Διονύσου· </l>
<l n="249">οὐδέ τις ἄψοφος ἦεν· ὁμογλώσσῳ δ' ἀλαλητῷ </l>
<l n="250">εἰς πόλον ἑπτάζωνον ἀνέδραμεν εὔιος ἠχώ. </l>
<l n="251" rend="indent(1)">ἀλλ' ὅτε λυσιπόνοιο παρήλυθε κῶμος ἑορτῆς, </l>
<l n="252">νίκης ληίδα πᾶσαν ἑλὼν μετὰ φύλοπιν Ἰνδῶν </l>
<l n="253">ἀρχαίης Διόνυσος ἑῆς ἐμνήσατο πάτρης, </l>
<l n="254">λύσας ἑπταέτηρα θεμείλια δηιοτῆτος. </l>
<l n="255">καὶ δηίων ὅλον ὄλβον ἐληίζοντο μαχηταί, </l>
<l n="256">ὧν ὁ μὲν Ἰνδὸν ἴασπιν, ὁ δὲ γραπτῆς ὑακίνθου </l>
<l n="257">Φοιβάδος εἶχε μέταλλα καὶ ἔγχλοα νῶτα μαράγδου· </l>
<l n="258">ἄλλος ἐυκρήπιδος ὑπὸ σκοπιῇσιν Ἰμαίου </l>
<l n="259">ὄρθιον ἴχνος ἔπειγε δορικτήτων ἐλεφάντων, </l>
<l n="260">ὃς δὲ παρ' Ἡμωδοῖο βαθυσπήλυγγι κολώνῃ </l>
<l n="261">ἤλασεν Ἰνδῴων μετανάστιον ἅρμα λεόντων </l>
<l n="262">κυδιόων, ἕτερος δὲ κατ' αὐχένος ἅμμα πεδήσας </l>
<l n="263">Μυγδονίην ἔσπευδεν ἐς ᾐόνα πόρδαλιν ἕλκειν· </l>
<l n="264">καὶ Σάτυρος πεφόρητο, φιλακρήτῳ δὲ πετήλῳ </l>
<l n="265">στικτὸν ἔχων προκέλευθον ἐκώμασε τίγριν ἱμάσσων· </l>
<l n="266">ἄλλος ἄγων νόστησεν ἑῇ Κυβεληίδι νύμφῃ </l>
<l n="267">φυταλιὴν εὔοδμον ἁλιτρεφέων δονακήων <pb/> </l>
<l n="268">καὶ λίθον ἀστράπτουσαν, Ἐρυθραίης κτέρας ἄλμης· </l>
<l n="269">πολλὴ δ' ἐκ θαλάμοιο σὺν ἀρτιγάμῳ παρακοίτῃ </l>
<l n="270">ληιδίη πλοκάμων μελανόχροος εἵλκετο νύμφη, </l>
<l n="271">δέσμιον αὐχένα δοῦλον ὑποζεύξασα λεπάδνῳ. </l>
<l n="272">χειρὶ δὲ κουφίζουσα ῥυηφενέος χύσιν ὄλβου </l>
<l n="273">εἰς σκοπιὰς Τμώλοιο θεόσσυτος ἤιε Βάκχη, </l>
<l n="274">κῶμον ἀνευάζουσα παλιννόστῳ Διονύσῳ. </l>
<l n="275" rend="indent(1)">καὶ στρατιῇ Διόνυσος ἐδάσσατο ληίδα χάρμης </l>
<l n="276">λαὸν ὅλον συνάεθλον ὑπότροπον οἴκαδε πέμπων </l>
<l n="277">Ἰνδῴην μετὰ δῆριν· ἀπεσσεύοντο δὲ λαοὶ </l>
<l n="278">μάρμαρα κουφίζοντες ἑώια δῶρα θαλάσσης </l>
<l n="279">ὄρνεά τ' αἰολόμορφα· παλιννόστῳ δὲ πορείῃ </l>
<l n="280">κῶμον ἀνευάζοντες ἀνικήτῳ Διονύσῳ </l>
<l n="281">πάντες ἐβακχεύοντο, πολυκμήτοιο λιπόντες </l>
<l n="282">μνῆστιν ὅλην πολέμοιο, Βορειάδι σύνδρομον αὔρῃ </l>
<l n="283">σκιδναμένην· καὶ ἕκαστος ἔχων ἀναθήματα νίκης </l>
<l n="284">ὄψιμον εἰς δόμον ἦλθε παλίνδρομος. ἀντὶ δὲ πάτρης </l>
<l n="285">Ἀστέριος τότε μοῦνος ἀνιπτοπόδων σχεδὸν Ἄρκτων </l>
<l n="286">Φάσιδος ἀμφὶ ῥέεθρον ἀθαλπέι νάσσατο γαίῃ </l>
<l n="287">Μασσαγέτην παρὰ κόλπον, ἑοῦ γενέταο τοκῆος <pb/> </l>
<l n="288">ναίων ἀστερόεντος ὑπὸ σφυρὰ δύσνιφα Ταύρου, </l>
<l n="289">φεύγων Κνώσσιον ἄστυ καὶ ἀρσενόπαιδα γενέθλην, </l>
<l n="290">Πασιφάην στυγέων καὶ ἑὸν Μίνωα τοκῆα, </l>
<l n="291">καὶ Σκυθίην προβέβουλεν ἑῆς χθονός. αὐτὰρ ὁ μούνοις </l>
<l n="292">Βάκχος ἑοῖς Σατύροισι καὶ Ἰνδοφόνοις ἅμα Βάκχαις </l>
<l n="293">Καυκασίην μετὰ δῆριν Ἀμαζονίου ποταμοῖο </l>
<l n="294">Ἀρραβίης ἐπέβαινε τὸ δεύτερον, ἧχι θαμίζων </l>
<l n="295">λαὸν ἀβακχεύτων Ἀράβων ἐδίδαξεν ἀείρειν </l>
<l n="296">μυστιπόλους νάρθηκας· ἀεξιφύτοιο δὲ λόχμης </l>
<l n="297">Νύσια βοτρυόεντι κατέστεφεν οὔρεα καρπῷ. </l>
<l n="298" rend="indent(1)">Ἀρραβίης δὲ τένοντα, βαθύσκιον ἄλσος, ἐάσσας </l>
<l n="299">ἀτραπὸν Ἀσσυρίην διεμέτρεε πεζὸς ὁδίτης, </l>
<l n="300">καὶ Τυρίων μενέαινεν ἰδεῖν χθόνα πατρίδα Κάδμου· </l>
<l n="301">κεῖθι γὰρ ἴχνος ἔκαμψε, καὶ ἄσπετα πέπλα δοκεύων </l>
<l n="302">θάμβεεν Ἀσσυρίης ἑτερόχροα δαίδαλα τέχνης, </l>
<l n="303">ἄργυφον εἰσορόων Βαβυλωνίδος ἔργον Ἀράχνης· </l>
<l n="304">καὶ Τυρίῃ σκοπίαζε δεδευμένα φάρεα κόχλῳ, </l>
<l n="305">πορφυρέους σπινθῆρας ἀκοντίζοντα θαλάσσης, </l>
<l n="306">ἧχι κύων ἁλιεργὸς ἐπ' αἰγιαλοῖσιν ἐρέπτων </l>
<l n="307">ἐνδόμυχον χαροπῇσι γενειάσι θέσκελον ἰχθὺν </l>
<l n="308">χιονέας πόρφυρε παρηίδας αἵματι κόχλου, <pb/> </l>
<l n="309">χείλεα φοινίξας διερῷ πυρί, τῷ ποτε μούνων </l>
<l n="310">φαιδρὸν ἁλιχλαίνων ἐρυθαίνετο φᾶρος ἀνάκτων. </l>
<l n="311" rend="indent(1)">καὶ πόλιν ἀθρήσας ἐπεγήθεεν, ἣν Ἐνοσίχθων </l>
<l n="312">οὐ διερῷ μίτρωσεν ὅλῳ ζωστῆρι θαλάσσης, </l>
<l n="313">ἀλλὰ τύπον λάχε τοῖον Ὀλύμπιον, οἷον ὑφαίνει </l>
<l n="314">ἀγχιτελὴς λείπουσα μιῇ γλωχῖνι σελήνη. </l>
<l n="315">καί οἱ ὀπιπεύοντι μέσην χθόνα σύζυγον ἅλμῃ </l>
<l n="316">διπλόον ἔλλαχε θάμβος, ἐπεὶ Τύρος εἰν ἁλὶ κεῖται </l>
<l n="317">εἰς χθόνα μοιρηθεῖσα, συναπτομένη δὲ θαλάσσῃ </l>
<l n="318">τριχθαδίαις λαγόνεσσι μίαν ξυνώσατο μίτρην· </l>
<l n="319">νηχομένῃ δ' ἀτίνακτος ὁμοίιος ἔπλετο κούρῃ, </l>
<l n="320">καὶ κεφαλὴν καὶ στέρνα καὶ αὐχένα δῶκε θαλάσσῃ, </l>
<l n="321">χεῖρας ἐφαπλώσασα μέση διδυμάονι πόντῳ, </l>
<l n="322">γείτονι λευκαίνουσα θαλασσαίῳ δέμας ἀφρῷ, </l>
<l n="323">καὶ πόδας ἀμφοτέρους ἐπερείσατο μητέρι γαίῃ. </l>
<l n="324">καὶ πόλιν Ἐννοσίγαιος ἔχων ἀστεμφέι δεσμῷ </l>
<l n="325">νυμφίος ὑδατόεις περινήχεται, οἷα συνάπτων </l>
<l n="326">πήχεϊ παφλάζοντι περίπλοκον αὐχένα νύμφης. </l>
<l n="327" rend="indent(1)">καὶ Τύρον εἰσέτι Βάκχος ἐθάμβεε, τῇ ἔνι μούνῃ </l>
<l n="328">βουκόλος ἀγχικέλευθος ὁμίλεε γείτονι ναύτῃ </l>
<l n="329">συρίζων παρὰ θῖνα, καὶ αἰπόλος ἰχθυβολῆι </l>
<l n="330">δίκτυον αὐερύοντι, καὶ ἀντιτύποισιν ἐρετμοῖς <pb/> </l>
<l n="331">σχιζομένων ὑδάτων ἐχαράσσετο βῶλος ἀρότρῳ· </l>
<l n="332">εἰναλίης δ' ὀάριζον ὁμήλυδες ἐγγύθι λόχμης </l>
<l n="333">ποιμένες ὑλοτόμοισι, καὶ ἔβρεμεν εἰν ἑνὶ χώρῳ </l>
<l n="334">φλοῖσβος ἁλός, μύκημα βοῶν, ψιθύρισμα πετήλων, </l>
<l n="335">πεῖσμα, φυτόν, πλόος, ἄλσος, ὕδωρ, νέες, ὁλκάς, ἐχέτλη, </l>
<l n="336">μῆλα, δόναξ, δρεπάνη, σκαφίδες, λίνα, λαίφεα, θώρηξ. </l>
<l n="337">καὶ τάδε παπταίνων πολυθαμβέα ῥήξατο φωνήν· </l>
<l n="338" rend="indent(1)">„νῆσον ἐν ἠπείρῳ πόθεν ἔδρακον; εἰ θέμις εἰπεῖν, </l>
<l n="339">τηλίκον οὔ ποτε κάλλος ἐσέδρακον· ὑψιτενῆ γὰρ </l>
<l n="340">δένδρεα συρίζει παρὰ κύματα, Νηρεΐδος δὲ </l>
<l n="341">φθεγγομένης κατὰ πόντον Ἁμαδρυὰς ἐγγὺς ἀκούει, </l>
<l n="342">καὶ Τυρίοις πελάγεσσι καὶ ἀγχιάλοισιν ἀρούραις </l>
<l n="343">πνείων ἐκ Λιβάνοιο μεσημβρινὸς ἁβρὸς ἀήτης </l>
<l n="344">ἄσθματι καρποτόκῳ προχέει νηοσσόον αὔρην, </l>
<l n="345">ψύχων ἀγρονόμον καὶ ναυτίλον εἰς πλόον ἕλκων, </l>
<l n="346">καὶ χθονίην δρεπάνην βυθίῃ πελάσασα τριαίνῃ </l>
<l n="347">φθέγγεται ὑγρομέδοντι θαλυσιὰς ἐνθάδε Δηώ, ... </l>
<l n="348">κωφῆς ἄβροχον ἅρμα καθιππεύοντα γαλήνης, </l>
<l n="349">ἰθύνει δρόμον ἶσον ὁμοζήλων ἐπὶ δίφρων, </l>
<l n="350">ὄμπνια μαστίζουσα μετάρσια νῶτα δρακόντων. <pb/> </l>
<l n="351">ὦ πόλι πασιμέλουσα, τύπος χθονός, αἰθέρος εἰκών, </l>
<l n="352">συμφυέος τρίπλευρον ἔχεις τελαμῶνα θαλάσσης.“ </l>
<l n="353" rend="indent(1)">ὣς εἰπὼν παράμειβε δι' ἄστεος ὄμμα τιταίνων· </l>
<l n="354">καί οἱ ὀπιπεύοντι λιθογλώχινες ἀγυιαὶ </l>
<l n="355">μαρμαρυγὴν ἀνέφαινον ἀμοιβαίοιο μετάλλου· </l>
<l n="356">καὶ προγόνου δόμον εἶδεν Ἀγήνορος, ἔδρακεν αὐλὰς </l>
<l n="357">καὶ θάλαμον Κάδμοιο, καὶ ἁρπαμένης ποτὲ νύμφης </l>
<l n="358">Εὐρώπης ἀφύλακτον ἐδύσατο παρθενεῶνα, </l>
<l n="359">μνῆστιν ἔχων κερόεντος ἑοῦ Διός· ἀρχεγόνους δὲ </l>
<l n="360">πηγὰς θάμβεε μᾶλλον, ὅπῃ χθονίου διὰ κόλπου </l>
<l n="361">νάματος ἐκχυμένου παλινάγρετον εἰς μίαν ὥρην </l>
<l n="362">χεύμασιν αὐτογόνοισι πολυτρεφὲς ἔβλυεν ὕδωρ· </l>
<l n="363">εἶδεν Ἀβαρβαρέης γόνιμον ῥόον, ἔδρακε πηγὴν </l>
<l n="364">Καλλιρόην ἐρόεσσαν ἐπώνυμον, εἶδε καὶ αὐτῆς </l>
<l n="365">ἁβρὸν ἐρευγομένης Δροσερῆς νυμφήιον ὕδωρ. </l>
<l n="366" rend="indent(1)">ἀλλ' ὅτε πάντα νόησεν ἑῷ φιλοτερπέι θυμῷ, </l>
<l n="367">εἰς δόμον Ἀστροχίτωνος ἐκώμασε, καὶ πρόμον ἄστρων </l>
<l n="368">τοῖον ἔπος βοόων ἐκαλέσσατο μύστιδι φωνῇ· </l>
<l n="369" rend="indent(1)">„ἀστροχίτων Ἥρακλες, ἄναξ πυρός, ὄρχαμε κόσμου, </l>
<l n="370">Ἠέλιε, βροτέοιο βίου δολιχόσκιε ποιμήν, </l>
<l n="371">ἱππεύων ἑλικηδὸν ὅλον πόλον αἴθοπι δίσκῳ, </l>
<l n="372">υἷα χρόνου λυκάβαντα δυωδεκάμηνον ἑλίσσων, </l>
<l n="373">κύκλον ἄγεις μετὰ κύκλον· ἀφ' ὑμετέροιο δὲ δίφρου <pb/> </l>
<l n="374">γήραϊ καὶ νεότητι ῥέει μορφούμενος αἰών· </l>
<l n="375">μαῖα σοφῆς ὠδῖνος ἀμήτορος εἰκόνα Μήνης </l>
<l n="376">ὠδίνεις τριέλικτον, ὅτε δροσόεσσα Σελήνη </l>
<l n="377">σῆς λοχίης ἀκτῖνος ἀμέλγεται ἀντίτυπον πῦρ, </l>
<l n="378">ταυρείην ἐπίκυρτον ἀολλίζουσα κεραίην· </l>
<l n="379">παμφαὲς αἰθέρος ὄμμα, φέρεις τετράζυγι δίφρῳ </l>
<l n="380">χεῖμα μετὰ φθινόπωρον, ἄγεις θέρος εἶαρ ἀμείβων. </l>
<l n="381">νὺξ μὲν ἀκοντιστῆρι διωκομένη σέο πυρσῷ </l>
<l n="382">χάζεται ἀστήρικτος, ὅτε ζυγὸν ἄργυφον ἕλκων </l>
<l n="383">ἀκροφανὴς ἵππειος ἱμάσσεται ὄρθιος αὐχήν, </l>
<l n="384">σεῖο δὲ λαμπομένοιο φαάντερον οὐκέτι λάμπων </l>
<l n="385">ποικίλος εὐφαέεσσι χαράσσεται ἄστρασι λειμών, </l>
<l n="386">χεύμασι δ' ἀντολικοῖο λελουμένος Ὠκεανοῖο </l>
<l n="387">σεισάμενος γονόεσσαν ἀθαλπέος ἰκμάδα χαίτης </l>
<l n="388">ὄμβρον ἄγεις φερέκαρπον, ἐπ' εὐώδινι δὲ Γαίῃ </l>
<l n="389">ἠερίης ἠῷον ἐρεύγεαι ἀρδμὸν ἐέρσης, </l>
<l n="390">καὶ σταχύων ὠδῖνας ἀναλδαίνεις σέο δίσκῳ </l>
<l n="391">ῥαίνων ζωοτόκοιο δι' αὔλακος ὄμπνιον ἀκτήν. </l>
<l n="392">Βῆλος ἐπ' Εὐφρήταο, Λίβυς κεκλημένος Ἄμμων, </l>
<l n="393">Ἆπις ἔφυς Νειλῷος, Ἄραψ Κρόνος, Ἀσσύριος Ζεύς· </l>
<l n="394">καὶ ξύλα κηώεντα φέρων γαμψώνυχι ταρσῷ </l>
<l n="395">χιλιέτης σοφὸς ὄρνις ἐπ' εὐόδμῳ σέο βωμῷ </l>
<l n="396">φοίνιξ, τέρμα βίοιο φέρων αὐτόσπορον ἀρχήν, </l>
<l n="397">τίκτεται ἰσοτύποιο χρόνου παλινάγρετος εἰκών, </l>
<l n="398">λύσας δ' ἐν πυρὶ γῆρας ἀμείβεται ἐκ πυρὸς ἥβην· <pb/> </l>
<l n="399">εἴτε Σάραπις ἔφυς, Αἰγύπτιος ἀννέφελος Ζεύς, </l>
<l n="400">εἰ Κρόνος, εἰ Φαέθων πολυώνυμος, εἴτε σὺ Μίθρης, </l>
<l n="401">Ἠέλιος Βαβυλῶνος, ἐν Ἑλλάδι Δελφὸς Ἀπόλλων, </l>
<l n="402">εἰ Γάμος, ὃν σκιεροῖσιν Ἔρως ἔσπειρεν ὀνείροις </l>
<l n="403">μιμηλῆς τελέων ἀπατήλιον ἵμερον εὐνῆς, </l>
<l n="404">ἐκ Διὸς ὑπνώοντος ὅτε γλωχῖνι μαχαίρης </l>
<l n="405">αὐτογάμῳ σπόρον ὑγρὸν ἐπιξύσαντος ἀρούρῃ </l>
<l n="406">οὐρανίαις λιβάδεσσιν ἐμαιώθησαν ἐρίπναι, </l>
<l n="407">εἴτε σὺ Παιήων ὀδυνήφατος, εἰ πέλες Αἰθὴρ </l>
<l n="408">ποικίλος, Ἀστροχίτων δὲ φατίζεαι—ἐννύχιοι γὰρ </l>
<l n="409">οὐρανὸν ἀστερόεντες ἐπαυγάζουσι χιτῶνες—· </l>
<l n="410">οὔασιν εὐμενέεσσιν ἐμὴν ἀσπάζεο φωνήν.“ </l>
<l n="411" rend="indent(1)">τοῖον ἔπος Διόνυσος ἀνήρυγεν. ἐξαπίνης δὲ </l>
<l n="412">ἔνθεον εἶδος ἔχων θεοδέγμονος ἔνδοθι νηοῦ </l>
<l n="413">Ἀστροχίτων ἤστραψε· πυριγλήνου δὲ προσώπου </l>
<l n="414">μαρμαρυγὴν ῥοδόεσσαν ἀπηκόντιζον ὀπωπαί· </l>
<l n="415">καὶ θεὸς αἰγλήεις παλάμην ὤρεξε Λυαίῳ, </l>
<l n="416">ποικίλον εἷμα φέρων, τύπον αἰθέρος, εἰκόνα κόσμου, </l>
<l n="417">στίλβων ξανθὰ γένεια καὶ ἀστερόεσσαν ὑπήνην· </l>
<l n="418">καί μιν ἐυφραίνων φιλίῃ μείλιξε τραπέζῃ. </l>
<l n="419">αὐτὰρ ὁ θυμὸν ἔτερπεν ἀδαιτρεύτῳ παρὰ δείπνῳ </l>
<l n="420">ψαύων ἀμβροσίης καὶ νέκταρος· οὐ νέμεσις δέ, <pb/> </l>
<l n="421">εἰ γλυκὺ νέκταρ ἔπινε μετὰ γλάγος ἄμβροτον Ἥρης. </l>
<l n="422">εἴρετο δ' Ἀστροχίτωνα χέων φιλοπευθέα φωνήν· </l>
<l n="423" rend="indent(1)">„Ἀστροχίτων, με δίδασκε, τύπον χθονός, εἰκόνα νήσου </l>
<l n="424">τίς θεὸς ἄστυ πόλισσε, τίς ἔγραφεν οὐρανίη χείρ; </l>
<l n="425">τίς σκοπέλους ἀνάειρε καὶ ἐρρίζωσε θαλάσσῃ; </l>
<l n="426">τίς κάμε δαίδαλα ταῦτα; πόθεν λάχον οὔνομα πηγαί; </l>
<l n="427">τίς χθονὶ νῆσον ἔμιξεν ὁμόζυγα μητρὶ θαλάσσῃ;“ </l>
<l n="428" rend="indent(1)">εἶπε· καὶ Ἡρακλέης φιλίῳ μειλίξατο μύθῳ· </l>
<l n="429" rend="indent(1)">„Βάκχε, σὺ μὲν κλύε μῦθον· ἐγὼ δέ σε πάντα διδάξω. </l>
<l n="430">ἐνθάδε φῶτες ἔναιον, ὁμόσπορος οὕς ποτε μούνους </l>
<l n="431">ἀενάου κόσμοιο συνήλικας ἔδρακεν Αἰών, </l>
<l n="432">ἁγνὸν ἀνυμφεύτοιο γένος χθονός, ὧν τότε μορφὴν </l>
<l n="433">αὐτομάτην ὤδινεν ἀνήροτος ἄσπορος ἰλύς· </l>
<l n="434">οἳ πόλιν ἰσοτύπων δαπέδων αὐτόχθονι τέχνῃ </l>
<l n="435">πετραίοις ἀτίνακτον ἐπυργώσαντο θεμέθλοις, </l>
<l n="436">ὁππότε πηγαίῃσι παρ' εὐύδροισι χαμεύναις </l>
<l n="437">ἠελίου πυρόεντος ἱμασσομένης χθονὸς ἀτμῷ </l>
<l n="438">τερψινόου ληθαῖον ἀμεργόμενοι πτερὸν Ὕπνου </l>
<l n="439">εὗδον ὁμοῦ, κραδίῃ δὲ φιλόπτολιν οἶστρον ἀέξων </l>
<l n="440">Γηγενέων στατὸν ἴχνος ἐπῃώρησα καρήνῳ, </l>
<l n="441">καὶ βροτέου σκιοειδὲς ἔχων ἴνδαλμα προσώπου </l>
<l n="442">θέσφατον ὀμφήεντος ἀνήρυγον ἀνθερεῶνος· </l>
<l n="443">’ὕπνον ἀποσκεδάσαντες ἀεργέα, παῖδες ἀρούρης, <pb/> </l>
<l n="444">τεύξατέ μοι ξένον ἅρμα βατῆς ἁλός· ὀξυτόμοις δὲ </l>
<l n="445">κόψατέ μοι πελέκεσσι ῥάχιν πιτυώδεος ὕλης· </l>
<l n="446">τεύξατέ μοι σοφὸν ἔργον· ὑπὸ σταμίνεσσι δὲ πυκνοῖς </l>
<l n="447">ἴκρια γομφώσαντες ἐπασσυτέρῳ τινὶ κόσμῳ </l>
<l n="448">συμφερτὴν ἀτίνακτον ἀρηρότι δήσατε δεσμῷ </l>
<l n="449">δίφρον ἁλός, σχεδίην πρωτόπλοον, ἣ διὰ πόντου </l>
<l n="450">ὑμέας ὀχλίζειε· καὶ ἀγκύλον ἄκρον ἀπ' ἄκρου </l>
<l n="451">πρωτοπαγὲς δόρυ μακρὸν ὅλον στήριγμα δεχέσθω· </l>
<l n="452">ἴκρια δὲ σταμίνεσσιν ἀρηρότα δήσατε κύκλῳ, </l>
<l n="453">τοίχου δουρατέου πυκινὸν τύπον· ὑψιτενὲς δὲ </l>
<l n="454">σφιγγόμενον δεσμοῖσι μέσον ξύλον ὄρθιον ἔστω· </l>
<l n="455">καὶ λίνεον πλατὺ φᾶρος ἐφάψατε δούρατι μέσσῳ </l>
<l n="456">συμπλεκέας τε κάλωας ἀμοιβαδίς, ὧν ἀπὸ δεσμῶν </l>
<l n="457">ἐκταδὸν ἠερίῳ κολπώσατε φᾶρος ἀήτῃ </l>
<l n="458">ἔγκυον ἐξ ἀνέμου νηοσσόον· ἀρτιπαγῆ δὲ </l>
<l n="459">φράξατε λεπταλέοισι σεσηρότα δούρατα γόμφοις, </l>
<l n="460">πυκνὰ περιστρώσαντες ὁμοζυγέων ἐπὶ τοίχων </l>
<l n="461">ῥίπεσιν οἰσυΐναις, μὴ φώριον οἶδμα χυθείη </l>
<l n="462">ἐνδόμυχον γλαφυροῖο κεχηνότι δούρατος ὁλκῷ. </l>
<l n="463">καὶ σχεδίης οἴηκα κυβερνητῆρα πορείης </l>
<l n="464">ὑγρῆς ἀτραπιτοῖο πολύστροφον ἡνιοχῆα <pb/> </l>
<l n="465">πάντοθι δινεύοντες, ὅπῃ νόος ὑμέας ἕλκει, </l>
<l n="466">δουρατέῳ κενεῶνι χαράξατε νῶτα θαλάσσης, </l>
<l n="467">εἰσόκε χῶρον ἵκοισθε μεμορμένον, ὁππόθι δισσαὶ </l>
<l n="468">ἀσταθέες πλώουσιν ἀλήμονες εἰν ἁλὶ πέτραι, </l>
<l n="469">ἃς Φύσις Ἀμβροσίας ἐπεφήμισεν, αἷς ἔνι θάλλει </l>
<l n="470">ἥλικος αὐτόρριζον ὁμόζυγον ἔρνος ἐλαίης, </l>
<l n="471">πέτρης ὑγροπόροιο μεσόμφαλον· ἀκροτάτοις δὲ </l>
<l n="472">αἰετὸν ἀθρήσητε παρεδρήσσοντα κορύμβοις </l>
<l n="473">καὶ φιάλην εὔτυκτον· ἀπὸ φλογεροῖο δὲ δένδρου </l>
<l n="474">θαμβαλέους σπινθῆρας ἐρεύγεται αὐτόματον πῦρ, </l>
<l n="475">καὶ σέλας ἀφλεγέος περιβόσκεται ἔρνος ἐλαίης· </l>
<l n="476">καὶ φυτὸν ὑψιπέτηλον ἕλιξ ὄφις ἀμφιχορεύει, </l>
<l n="477">ἀμφότερον βλεφάροισι καὶ οὔασι θάμβος ἀέξων· </l>
<l n="478">οὐ γὰρ ἀερσιπότητον ἐς αἰετὸν ἄψοφος ἕρπων </l>
<l n="479">λοξὸς ἀπειλητῆρι δράκων περιβάλλεται ὁλκῷ, </l>
<l n="480">οὐδὲ διαπτύων θανατηφόρον ἰὸν ὀδόντων </l>
<l n="481">ὄρνιν ἑαῖς γενύεσσι κατεσθίει, οὐδὲ καὶ αὐτὸς </l>
<l n="482">αἰετὸς ἑρπηστῆρα πολυσπείρητον ἀκάνθαις </l>
<l n="483">ἁρπάξας ὀνύχεσσι μετάρσιος ἠέρα τέμνει, </l>
<l n="484">οὐδέ μιν ὀξυόδοντι καταγράψειε γενείῳ· </l>
<l n="485">οὐδὲ τανυπρέμνοιο φυτοῦ πεφορημένος ὄζοις </l>
<l n="486">πυρσὸς ἀδηλήτου περιβόσκεται ἔρνος ἐλαίης, </l>
<l n="487">οὐδὲ δρακοντείων φολίδων σπείρημα μαραίνει </l>
<l n="488">σύννομον ἀγχικέλευθον, ὁμοπλεκέων δὲ καὶ αὐτῶν <pb/> </l>
<l n="489">οὐ πτερύγων ὄρνιθος ἐφάπτεται ἁλλόμενον πῦρ· </l>
<l n="490">οὐδὲ κύλιξ ἀτίνακτος ἐπήορος ὑψόθι πίπτει </l>
<l n="491">σειομένων ἀνέμοισιν ὀλισθήσασα κορύμβων· </l>
<l n="492">ἀλλὰ φυτοῦ κατὰ μέσσα φίλον σέλας ἀτμὸν ἰάλλει. </l>
<l n="493">καὶ σοφὸν ἀγρεύσαντες ὁμόχρονον ὄρνιν ἐλαίης </l>
<l n="494">αἰετὸν ὑψιπέτην ἱερεύσατε Κυανοχαίτῃ, </l>
<l n="495">λύθρον ἐπισπένδοντες ἁλιπλανέεσσι κολώναις, </l>
<l n="496">καὶ Διὶ καὶ μακάρεσσι· καὶ ἄστατος οὐκέτι πέτρη </l>
<l n="497">πλάζεται ὑγροφόρητος, ἀκινήτοις δὲ θεμέθλοις </l>
<l n="498">αὐτομάτη ζωσθεῖσα συνάψεται ἄζυγι πέτρῃ. </l>
<l n="499">πήξατε δ' ἀμφοτέραις ἐπικείμενον ἄστυ κολώναις </l>
<l n="500">ἀμφοτέρης ἑκάτερθεν ἐπὶ κρηπῖδι θαλάσσης.’ </l>
<l n="501">τοῖον ἔπος μαντῷον ἀνήρυγον· ἐγρόμενοι δὲ </l>
<l n="502">Γηγενέες δεδόνηντο, καὶ οὔασιν αἰὲν ἑκάστου </l>
<l n="503">θέσκελος ἀπλανέων ἐπεβόμβεε μῦθος ὀνείρων. </l>
<l n="504">τοῖσι δ' ἐγὼ τέρας ἄλλο μετὰ πτερόεντας ὀνείρους </l>
<l n="505">ἀχνυμένοις ἀνέφηνα, φιλόκτιτον ἦθος ἀέξων </l>
<l n="506">ἐσσόμενος πολιοῦχος· ὑπερκύψας δὲ θαλάσσης </l>
<l n="507">ἀντίτυπον μίμημα φέρων ἰσόζυγι μορφῇ </l>
<l n="508">εἰς πλόον αὐτοδίδακτον ἐνήχετο ναυτίλος ἰχθύς· </l>
<l n="509">τὸν τότε παπταίνοντες ἐοικότα νηὶ θαλάσσης </l>
<l n="510">καὶ πλόον εὐποίητον ἄτερ καμάτοιο μαθόντες, </l>
<l n="511">καὶ σχεδίην πήξαντες ὁμοίιον ἰχθύι πόντου </l>
<l n="512">ναυτιλίης τύπον ἶσον ἐμιμήσαντο θαλάσσης. </l>
<l n="513">καὶ πλόος ἦν· πισύρων δὲ λίθων ἰσοελκέι φόρτῳ <pb/> </l>
<l n="514">ναυτιλίην ἰσόμετρον ἐπιστώσαντο θαλάσσῃ, </l>
<l n="515">καὶ γεράνων ἀτίνακτον ἐμιμήσαντο πορείην, </l>
<l n="516">αἳ στομάτων ἔντοσθεν ἀοσσητῆρα κελεύθου </l>
<l n="517">λᾶαν ἐλαφρίζουσι καταχθέα, μή ποτε κείνων </l>
<l n="518">ἱπταμένων πτερὰ κοῦφα παραπλάγξειεν ἀήτης, </l>
<l n="519">εἰσόκε χῶρον ἐκεῖνον ἐσέδρακον, ἧχι θυέλλαις </l>
<l n="520">εἰς πλόον αὐτοκέλευθον ἐναυτίλλοντο κολῶναι. </l>
<l n="521">καὶ σχεδίην ἔστησαν ἁλιστεφάνῳ παρὰ νήσῳ, </l>
<l n="522">καὶ σπιλάδων ἐπέβαινον, ὅπῃ φυτὸν ἦεν Ἀθήνης. </l>
<l n="523">τοῖσι δὲ μαιομένοισιν ἐφέστιον ὄρνιν ἐλαίης </l>
<l n="524">αἰετὸς ἠερόφοιτος ἑκούσιον εἰς μόρον ἔστη· </l>
<l n="525">Γηγενέες δὲ λαβόντες ἐύπτερον ἔνθεον ἄγρην, </l>
<l n="526">ἂψ ἀνασειράζοντες ὀπισθοτόνοιο καρήνου </l>
<l n="527">γυμνὸν ἐφαπλώσαντες ἐλεύθερον ἀνθερεῶνα, </l>
<l n="528">αἰετὸν αὐτοκέλευστον ἐδαιτρεύσαντο μαχαίρῃ </l>
<l n="529">Ζηνὶ καὶ ὑγρομέδοντι· δαϊζομένου δὲ σιδήρῳ </l>
<l n="530">ἔμφρονος οἰωνοῖο νεοσφαγέων ἀπὸ λαιμῶν </l>
<l n="531">θέσκελον ἔρρεεν αἷμα, θαλασσοπόρους δὲ κολώνας </l>
<l n="532">δαιμονίαις λιβάδεσσιν ἐνερρίζωσε θαλάσσῃ </l>
<l n="533">ἄγχι Τύρου παρὰ πόντον· ἐπ' ἀρραγέεσσι δὲ πέτραις </l>
<l n="534">Γηγενέες βαθύκολπον ἐδωμήσαντο τιθήνην. </l>
<l n="535">σοὶ μέν, ἄναξ Διόνυσε, πεδοτρεφὲς αἷμα Γιγάντων </l>
<l n="536">ἔννεπον αὐτολόχευτον Ὀλύμπιον, ὄφρα δαείης </l>
<l n="537">ὑμετέρων προγόνων Τυρίην αὐτόχθονα φύτλην· <pb/> </l>
<l n="538">ἀμφὶ δὲ πηγάων μυθήσομαι· ἀρχέγονοι γὰρ </l>
<l n="539">παρθενικαὶ πάρος ἦσαν ἐχέφρονες, ὧν ἐπὶ μίτρῃ </l>
<l n="540">θερμὸς Ἔρως κεχόλωτο, καὶ ἱμερόεν βέλος ἕλκων </l>
<l n="541">τοῖον ἀλεξιγάμοισιν ἔπος ξυνώσατο Νύμφαις· </l>
<l n="542">’Νηὶς Ἀβαρβαρέη φιλοπάρθενε, δέξο καὶ αὐτὴ </l>
<l n="543">τοῦτο βέλος, τό περ ἔσχεν ὅλη φύσις· ἐνθάδε πήξω </l>
<l n="544">παστάδα Καλλιρόης, Δροσερῆς δ' ὑμέναιον ἀείσω. </l>
<l n="545">ἀλλ' ἐρέεις· ‘μεθέπω διερὸν γένος, ἐκ δὲ ῥοάων </l>
<l n="546">αὐτοτελὴς γενόμην, καὶ ἐμὴ τροφὸς ἔπλετο πηγή.’ </l>
<l n="547">Νηιὰς ἦν Κλυμένη καὶ ἀπόσπορος Ὠκεανοῖο· </l>
<l n="548">ἀλλὰ γάμοις ὑπόειξεν, ἐνυμφεύθη δὲ καὶ αὐτή, </l>
<l n="549">ὡς ἴδε λάτριν Ἔρωτος ἀρείονα Κυανοχαίτην </l>
<l n="550">οἴστρῳ Κυπριδίῳ δεδονημένον· ἀρχέγονος δὲ </l>
<l n="551">Ὠκεανὸς ποταμοῖσι καὶ ὕδασι πᾶσι κελεύων </l>
<l n="552">Τηθύος οἶδεν ἔρωτα καὶ εὐύδρους ὑμεναίους. </l>
<l n="553">τέτλαθι καὶ σὺ φέρειν ἴσα Τηθύι. τοσσατίης δὲ </l>
<l n="554">ἐξ ἁλὸς αἷμα φέρουσα καὶ οὐκ ὀλίγης ἀπὸ πηγῆς </l>
<l n="555">ἱμείρει Γαλάτεια μελιζομένου Πολυφήμου, </l>
<l n="556">καὶ βυθίη χερσαῖον ἔχει πόσιν, ἐκ δὲ θαλάσσης </l>
<l n="557">πηκτίδι θελγομένη μετανάστιος εἰς χθόνα βαίνει. </l>
<l n="558">καὶ πηγαὶ δεδάασιν ἐμὸν βέλος· οὔ σε διδάξω ... </l>
<l n="559">ἵμερον ὑδατόεντα· ποθοβλήτοιο δὲ πηγῆς </l>
<l n="560">ἔκλυες ὑγρὸν ἔρωτα Συρηκοσίης Ἀρεθούσης· </l>
<l n="561">Ἀλφειὸν δεδάηκας, ὃς ἰκμαλέῳ παρὰ παστῷ </l>
<l n="562">ὑδρηλαῖς παλάμαις περιβάλλεται ἠθάδα Νύμφην. <pb/> </l>
<l n="563">πηγῆς αἷμα φέρουσα τί τέρπεαι Ἰοχεαίρῃ; </l>
<l n="564">Ἄρτεμις οὐ βλάστησεν ἀφ' ὕδατος, ὡς Ἀφροδίτη. </l>
<l n="565">Κύπριδι μᾶλλον ὄφελλες ἄγειν χάριν, ὅττι καὶ αὐτὴ </l>
<l n="567">αὐχένα κάμψεν Ἔρωτι, καὶ εἰ τροφός ἐστιν Ἐρώτων. </l>
<l n="568">δέχνυσο κέντρα πόθοιο, καὶ ὑγρογόνου σε καλέσσω </l>
<l n="569">εἰς γενεήν, ἐς ἔρωτα κασιγνήτην Ἀφροδίτης. </l>
<l n="566">ἔννεπε Καλλιρόῃ· Δροσερῇ μὴ κρύπτε καὶ αὐτῇ’. </l>
<l n="570">τοῖον ἔπος κατέλεξεν· ὀπισθοτόνοιο δὲ τόξου </l>
<l n="571">τριπλόα πέμπε βέλεμνα, καὶ εὐύδρῳ παρὰ παστῷ </l>
<l n="572">Νηιάδων φιλότητι συνήρμοσεν υἷας ἀρούρης, </l>
<l n="573">καὶ Τυρίης ἔσπειρε θεηγενὲς αἷμα γενέθλης.“ </l>
<l n="574" rend="indent(1)">τοῖα μὲν Ἡρακλέης πρόμος αἰθέρος ἔννεπε Βάκχῳ </l>
<l n="575">τερψινόοις ὀάροισιν· ὁ δὲ φρένα τέρπετο μύθῳ, </l>
<l n="576">καὶ πόρεν Ἡρακλῆι, τὸν οὐρανίη κάμε τέχνη, </l>
<l n="577">χρυσοφαῆ κρητῆρα σελασφόρον· Ἡρακλέης δὲ </l>
<l n="578">ἀστραίῳ Διόνυσον ἀνεχλαίνωσε χιτῶνι. </l>
<l n="579" rend="indent(1)">καὶ θεὸν ἀστροχίτωνα Τύρου πολιοῦχον ἐάσσας </l>
<l n="580">Ἀσσυρίης ἑτέρης ἐπεβήσατο Βάκχος ἀρούρης. <pb/> </l>
</div>
<div type="Book" n="41">
<l n="t1"><label type="head">ΔΙΟΝΥΣΙΑΚΩΝ ΤΕΣΣΑΡΑΚΟΣΤΟΝ </label></l>
<l n="t2"><label type="head">ΠΡΩΤΟΝ.</label> </l>
<l n="1" rend="indent(1)">Ἄρτι μὲν ὀφρυόεντος ὑπὲρ Λιβάνοιο καρήνων </l>
<l n="2">πήξας ἀγλαόκαρπον ἐνὶ χθονὶ βότρυν ὀπώρης </l>
<l n="3">οἰνοτόκους ἐμέθυσσεν ὅλης κενεῶνας ἀρούρης· </l>
<l n="4">καὶ Παφίης δόμον εἶδε γαμήλιον· ἡμερίδων δὲ </l>
<l n="5">ἔρνεσιν ἀρτιφύτοισι βαθύσκιον ἄλσος ἐρέψας </l>
<l n="6">ἀμπελόεν πόρε δῶρον Ἀδώνιδι καὶ Κυθερείῃ. </l>
<l n="7">καὶ Χαρίτων χορὸς ἦεν· ἀεξιφύτοιο δὲ λόχμης </l>
<l n="8">ἡμερίδων ζωστῆρι θορὼν ἐπιβήτορι παλμῷ </l>
<l n="9">κισσὸς ἀερσιπότητος ἐμιτρώθη κυπαρίσσῳ. </l>
<l n="10" rend="indent(1)">ἀλλὰ θεμιστοπόλου Βερόης παρὰ γείτονι πέζῃ </l>
<l n="11">ὕμνον Ἀμυμώνης Λιβανηίδες εἴπατε Μοῦσαι </l>
<l n="12">καὶ βυθίου Κρονίδαο καὶ εὐθύρσοιο Λυαίου </l>
<l n="13">ἄρεα κυματόεντα καὶ ἀμπελόεσσαν ἐνυώ. </l>
<l n="14" rend="indent(1)">ἔστι πόλις Βερόη, βιότου τρόπις, ὅρμος Ἐρώτων, </l>
<l n="15">ποντοπαγής, εὔνησος, ἐύχλοος, οὗ ῥάχις ἰσθμοῦ </l>
<l n="16">στεινὴ μῆκος ἔχοντος, ὅπῃ διδύμης μέσος ἅλμης <pb/> </l>
<l n="17">κύμασιν ἀμφοτέροισιν ἱμάσσεται ὄρθιος αὐχήν· </l>
<l n="18">ἀλλὰ τὰ μὲν βαθύδενδρον ὑπὸ ῥάχιν αἴθοπος Εὔρου </l>
<l n="19">Ἀσσυρίῳ Λιβάνῳ παραπέπταται, ἧχι πολίταις </l>
<l n="20">ὄρθια συρίζουσα βιοσσόος ἔρχεται αὔρη, </l>
<l n="21">εὐόδμοις ἀνέμοισι τινασσομένων κυπαρίσσων ... </l>
<l n="22">καὶ δόμος ἀγρονόμων, ὅθι πολλάκις ἐγγύθι λόχμης </l>
<l n="23">Πανὶ μελιζομένῳ δρεπανηφόρος ἤντετο Δηώ, </l>
<l n="24">καί τις ἐφ' ἱστοβοῆι γεωμόρος αὐχένα κάμψας, </l>
<l n="25">ῥαίνων ἀρτιχάρακτον ὀπισθοβόλῳ χθόνα καρπῷ, </l>
<l n="26">γείτονι μηλοβοτῆρι παρὰ σφυρὰ φορβάδος ὕλης, </l>
<l n="27">σφίγξας σύζυγα ταῦρον, ὁμίλεε κυρτὸς ἀροτρεύς. </l>
<l n="28">ἄλλα δὲ πὰρ πελάγεσσιν ἔχει πόλις, ἧχι τιταίνει </l>
<l n="29">στέρνα Ποσειδάωνι, καὶ ἔμβρυον αὐχένα κούρης </l>
<l n="30">πήχεϊ μυδαλέῳ περιβάλλεται ὑγρὸς ἀκοίτης, </l>
<l n="31">πέμπων ὑδατόεντα φιλήματα χείλεσι νύμφης· </l>
<l n="32">καὶ βυθίης ἀπὸ χειρὸς ὁμευνέτις ἠθάδι κόλπῳ </l>
<l n="33">ἕδνα Ποσειδάωνος ἁλίτροφα πώεα λίμνης </l>
<l n="34">δέχνυται, ἰχθυόεντα πολύχροα δεῖπνα τραπέζης, <pb/> </l>
<l n="35">εἰναλίῃ Νηρῆος ἐπισκαίροντα τραπέζῃ, </l>
<l n="36">ἀρκτῴην παρὰ πέζαν, ὅπῃ βαθυκύμονος ἀκτῆς </l>
<l n="37">μηκεδανῷ κενεῶνι Βορήιος ἕλκεται αὐλών. </l>
<l n="38">ἀμφὶ δὲ τερψινόοιο μεσημβρινὸν αὐχένα γαίης </l>
<l n="39">εἰς ῥαχίην Νοτίην ψαμαθώδεές εἰσιν ἀταρποὶ </l>
<l n="40">εἰς χθόνα Σιδονίην, ὅθι ποικίλα δένδρεα κήπων </l>
<l n="41">καὶ σταφυλαὶ κομόωσι, τανυπτόρθοις δὲ πετήλοις </l>
<l n="42">δάσκιος ἀπλανέεσσι τιταίνεται οἶμος ὁδίταις. </l>
<l n="43">δοχμώσας δὲ ῥέεθρον ἐπ' ᾐόνι πόντος ἀράσσει </l>
<l n="44">ἀμφὶ δύσιν κυανωπόν, ὅπῃ λιγυηχέι ταρσῷ </l>
<l n="45">Ἑσπερίων Ζεφύροιο καθιππεύοντος ἐναύλων </l>
<l n="46">συριγμῷ δροσόεντι Λίβυς ῥιπίζεται ἀγκών, </l>
<l n="47">ἀνθεμόεις ὅθι χῶρος, ὅπῃ παρὰ γείτονι πόντῳ </l>
<l n="48">φυταλιαὶ θαλέουσι, καὶ εὐπετάλων ἀπὸ δένδρων </l>
<l n="49">ἄσθματι βομβήεντι μελίζεται ἔμπνοος ὕλη. </l>
<l n="50">σύννομος ἰχθυβολῆι γέρων ἐμελίζετο ποιμήν. </l>
<l n="51" rend="indent(1)">ἐνθάδε φῶτες ἔναιον ὁμήλικες Ἠριγενείης, </l>
<l n="52">οὓς Φύσις αὐτογένεθλος ἀνυμφεύτῳ τινὶ θεσμῷ </l>
<l n="53">ἤροσε νόσφι γάμων, ἀπάτωρ, ἀλόχευτος, ἀμήτωρ, </l>
<l n="54">ὁππότε συμμιγέων ἀτόμων τετράζυγι δεσμῷ </l>
<l n="55">ὕδατι καὶ πυρόεντι πεφυρμένον ἠέρος ἀτμῷ </l>
<l n="56">σύζυγα μορφώσασα σοφὸν τόκον ἄσπορος ὠδὶς </l>
<l n="57">ἔμπνοον ἐψύχωσε γονὴν ἐγκύμονι πηλῷ, <pb/> </l>
<l n="58">οἷς Φύσις εἶδος ὄπασσε τελεσφόρον· ἀρχεγόνου γὰρ </l>
<l n="59">Κέκροπος οὐ τύπον εἶχον, ὃς ἰοβόλῳ ποδὸς ὁλκῷ </l>
<l n="60">γαῖαν ἐπιξύων ὀφιώδεϊ σύρετο ταρσῷ, </l>
<l n="61">νέρθε δράκων, καὶ ὕπερθεν ἀπ' ἰξύος ἄχρι καρήνου </l>
<l n="62">ἀλλοφυὴς ἀτέλεστος ἐφαίνετο δίχροος ἀνήρ· </l>
<l n="63">οὐ τύπον ἄγριον εἶχον Ἐρεχθέος, ὃν τέκε γαίης </l>
<l n="64">αὔλακι νυμφεύσας γαμίην Ἥφαιστος ἐέρσην· </l>
<l n="65">ἀλλὰ θεῶν ἴνδαλμα γονῆς αὐτόχθονι ῥίζῃ </l>
<l n="66">πρωτοφανὴς χρύσειος ἐμαιώθη στάχυς ἀνδρῶν. </l>
<l n="67">καὶ Βερόης νάσσαντο πόλιν πρωτόσπορον ἕδρην, </l>
<l n="68">ἣν Κρόνος αὐτὸς ἔδειμε, σοφῆς ὅτε νεύματι Ῥείης </l>
<l n="69">ὀκριόεν θέτο δόρπον ἑῷ πολυχανδέι λαιμῷ, </l>
<l n="70">καὶ λίθον Εἰλείθυιαν ἔχων βεβριθότι φόρτῳ, </l>
<l n="71">θλιβομένης πολύπαιδος ἀκοντιστῆρα γενέθλης, </l>
<l n="72">χανδὸν ὅλου ποταμοῖο ῥόον νεφεληδὸν ἀφύσσων </l>
<l n="73">στήθεϊ παφλάζοντι μογοστόκον ἔσπασεν ὕδωρ, </l>
<l n="74">λύσας γαστέρος ὄγκον· ἐπασσυτέρους δὲ διώκων </l>
<l n="75">δισσοτόκους υἱῆας ἀνήρυγεν ἔγκυος αὐχήν, </l>
<l n="76">πορθμὸν ἔχων τοκετοῖο λεχώιον ἀνθερεῶνα· </l>
<l n="77">Ζεὺς τότε κοῦρος ἔην, ἔτι που βρέφος· οὐ τότε πυκνῷ </l>
<l n="78">θερμὸν ἀνασχίσσασα νέφος βητάρμονι παλμῷ </l>
<l n="79">ἀστεροπὴ σελάγιζε, καὶ οὐ Τιτηνίδι χάρμῃ <pb/> </l>
<l n="80">Ζηνὸς ἀοσσητῆρες ὀιστεύοντο κεραυνοί· </l>
<l n="81">οὐδὲ συνερχομένων νεφέων μυκήτορι ῥόμβῳ </l>
<l n="82">βρονταίη βαρύδουπος ἐβόμβεεν ὄμβριος ἠχώ. </l>
<l n="83">ἀλλὰ πόλις Βερόη προτέρη πέλεν, ἣν ἅμα γαίῃ </l>
<l n="84">πρωτοφανὴς ἐνόησεν ὁμήλικα σύμφυτος Αἰών· </l>
<l n="85">οὐ τότε Ταρσὸς ἔην τερψίμβροτος, οὐ τότε Θήβη, </l>
<l n="86">οὐ τότε Σάρδιες ἦσαν, ὅπῃ Πακτωλίδος ὄχθης </l>
<l n="87">χρυσὸν ἐρευγομένης ἀμαρύσσεται ὄλβιος ἰλύς, </l>
<l n="88">Σάρδιες, Ἠελίοιο συνήλικες· οὐ γένος ἀνδρῶν, </l>
<l n="89">οὐ τότε τις πόλις ἦεν Ἀχαιιάς, οὐδὲ καὶ αὐτὴ </l>
<l n="90">Ἀρκαδίη προσέληνος· ἀνεβλάστησε δὲ μούνη </l>
<l n="91">πρεσβυτέρη Φαέθοντος, ὅθεν φάος ἔσχε Σελήνη, </l>
<l n="92">καὶ φθαμένη χθόνα πᾶσαν, ἑῷ παμμήτορι κόλπῳ </l>
<l n="93">Ἠελίου νεοφεγγὲς ἀμεργομένη σέλας αἴγλης </l>
<l n="94">καὶ φάος ὀψιτέλεστον ἀκοιμήτοιο Σελήνης, </l>
<l n="95">πρώτη κυανέης ἀπεσείσατο κῶνον ὀμίχλης, </l>
<l n="96">καὶ χάεος ζοφόεσσαν ἀπεστυφέλιξε καλύπτρην. </l>
<l n="97">καὶ φθαμένη Κύπροιο καὶ Ἴσθμιον ἄστυ Κορίνθου </l>
<l n="98">πρώτη Κύπριν ἔδεκτο φιλοξείνῳ πυλεῶνι </l>
<l n="99">ἐξ ἁλὸς ἀρτιλόχευτον, ὅτε βρυχίην Ἀφροδίτην </l>
<l n="100">Οὐρανίης ὤδινεν ἀπ' αὔλακος ἔγκυον ὕδωρ, <pb/> </l>
<l n="101">ὁππότε νόσφι γάμων ἀρόσας ῥόον ἄρσενι λύθρῳ </l>
<l n="102">αὐτοτελὴς μορφοῦτο θυγατρογόνῳ σπόρος ἀφρῷ, </l>
<l n="103">καὶ Φύσις ἔπλετο μαῖα· συναντέλλων δὲ θεαίνῃ </l>
<l n="104">στικτὸς ἱμάς, στεφανηδὸν ἐπ' ἰξύι κύκλον ἑλίξας, </l>
<l n="105">αὐτομάτῳ ζωστῆρι δέμας μίτρωσεν ἀνάσσης. </l>
<l n="106">καὶ θεὸς ἰχνεύουσα δι' ὕδατος ἄψοφον ἀκτὴν </l>
<l n="107">οὐ Πάφον, οὐκ ἐπὶ Βύβλον ἀνέδραμεν, οὐ πόδα χέρσῳ </l>
<l n="108">Κωλιάδος ῥηγμῖνος ἐφήρμοσεν, ἀλλὰ καὶ αὐτῶν </l>
<l n="109">ὠκυτέρῃ στροφάλιγγι παρέτρεχεν ἄστυ Κυθήρων· </l>
<l n="110">καὶ χρόα φυκιόεντι περιτρίψασα κορύμβῳ </l>
<l n="111">πορφυρέη πέλε μᾶλλον· ἀκυμάντοιο δὲ πόντου </l>
<l n="112">χεῖρας ἐρετμώσασα θεητόκον ἔσχισεν ὕδωρ </l>
<l n="113">νηχομένη, καὶ στέρνον ἐπιστορέσασα θαλάσσῃ </l>
<l n="114">σιγαλέην ἀνέκοπτε χαρασσομένην ἅλα ταρσῷ, </l>
<l n="115">καὶ δέμας ᾐώρησε, διχαζομένης δὲ γαλήνης </l>
<l n="116">ποσσὶν ἀμοιβαίοισιν ὀπίστερον ὤθεεν ὕδωρ· </l>
<l n="117">καὶ Βερόης ἐπέβαινε· ποδῶν δ' ἐπίβαθρα θεαίνης </l>
<l n="118">ἐξ ἁλὸς ἐρχομένης ναέτης ἐψεύσατο Κύπρου. </l>
<l n="119">πρώτη Κύπριν ἔδεκτο· καὶ ὑψόθι γείτονος ὅρμου </l>
<l n="120">αὐτοφυεῖς λειμῶνες ἐρευγόμενοι βρύα ποίης </l>
<l n="121">ἤνθεον ἔνθα καὶ ἔνθα, πολυψαμάθῳ δ' ἐνὶ κόλπῳ </l>
<l n="122">ἠιόνες ῥοδέοισιν ἐφοινίσσοντο κορύμβοις, </l>
<l n="123">πέτρη δ' ἀφριόωσα θυώδεος ἔγκυος οἴνου </l>
<l n="124">πορφυρέην ὠδῖνα χαραδραίῳ τέκε μαζῷ <pb/> </l>
<l n="125">ληναίαις λιβάδεσσι, καὶ ἄρκιον ὄμβρον ἐέρσης </l>
<l n="126">ἀργεννὴ κελάρυζε γαλαξαίῳ χύσις ὁλκῷ, </l>
<l n="127">αὐτοχύτου δὲ μύροιο μετάρσιον ἀτμὸν ἑλίσσων </l>
<l n="128">ἠερίους ἐμέθυσσε πόρους εὔοδμος ἀήτης. </l>
<l n="129">καὶ τότε θοῦρον Ἔρωτα, γονῆς πρωτόσπορον ἀρχήν, </l>
<l n="130">ἁρμονίης κόσμοιο φερέσβιον ἡνιοχῆα, </l>
<l n="131">ἀρτιφανὴς ὤδινεν ἐπ' ὀφρύσι γείτονος ὅρμου· </l>
<l n="132">καὶ πάις ὠκυπόδης, τόπον ἄρσενα ποσσὶ τινάξας, </l>
<l n="133">γαστρὸς ἀμαιεύτοιο μογοστόκον ἔφθασεν ὥρην, </l>
<l n="134">μητρὸς ἀνυμφεύτοιο μεμυκότα κόλπον ἀράξας, </l>
<l n="135">θερμὸς ἔτι πρὸ τόκοιο· κυβιστητῆρι δὲ παλμῷ </l>
<l n="136">δινεύων πτερὰ κοῦφα πύλας ὤιξε λοχείης. </l>
<l n="137">καὶ ταχὺς αἰγλήεντι θορὼν ἐπὶ μητρὸς ἀγοστῷ </l>
<l n="138">ἄστατος ἀκλινέεσσιν Ἔρως ἀνεπάλλετο μαζοῖς, </l>
<l n="139">στήθεϊ παιδοκόμῳ τετανυσμένος· εἶχε δὲ φορβῆς </l>
<l n="140">ἵμερον αὐτοδίδακτον· ἀνημέλκτοιο δὲ θηλῆς </l>
<l n="141">ἄκρα δακὼν γονίμων λιβάδων τεθλιμμένον ὄγκῳ </l>
<l n="142">οἰδαλέων ἀκόρητος ὅλον γλάγος ἔσπασε μαζῶν. </l>
<l n="143" rend="indent(1)">ῥίζα βίου, Βερόη, πολίων τροφός, εὖχος ἀνάκτων, </l>
<l n="144">πρωτοφανής, Αἰῶνος ὁμόσπορε, σύγχρονε κόσμου, <pb/> </l>
<l n="145">ἕδρανον Ἑρμείαο, Δίκης πέδον, ἄστυ θεμίστων, </l>
<l n="146">ἔνδιον Εὐφροσύνης, Παφίης δόμος, οἶκος Ἐρώτων, </l>
<l n="147">Βάκχου τερπνὸν ἔδεθλον, ἐναύλιον Ἰοχεαίρης, </l>
<l n="148">Νηρεΐδων ἀνάθημα, Διὸς δόμος, Ἄρεος αὐλή, </l>
<l n="149">Ὀρχομενὸς Χαρίτων, Λιβανηίδος ἄστρον ἀρούρης, </l>
<l n="150">Τηθύος ἰσοέτηρος, ὁμόχρονος Ὠκεανοῖο, </l>
<l n="151">ὃς Βερόην ἐφύτευσεν ἑῷ πολυπίδακι παστῷ </l>
<l n="152">Τηθύος ἰκμαλέοισιν ὁμιλήσας ὑμεναίοις, </l>
<l n="153">ἥν περ Ἀμυμώνην ἐπεφήμισαν, εὖτέ ἑ μήτηρ </l>
<l n="154">ὑδρηλῆς φιλότητος ὑποβρυχίῃ τέκεν εὐνῇ. </l>
<l n="155" rend="indent(1)">ἀλλά τις ὁπλοτέρη πέλεται φάτις, ὅττι μιν αὐτὴ </l>
<l n="156">ἀνδρομέης Κυθέρεια κυβερνήτειρα γενέθλης </l>
<l n="157">Ἀσσυρίῳ πάνλευκον Ἀδώνιδι γείνατο μήτηρ· </l>
<l n="158">καὶ δρόμον ἐννεάκυκλον ἀναπλήσασα Σελήνης </l>
<l n="159">φόρτον ἐλαφρίζειν· φθάμενος δέ μιν ὠκέι ταρσῷ, </l>
<l n="160">ἐσσομένων κήρυκα, Λατινίδα δέλτον, ἀείρων, </l>
<l n="161">εἰς Βερόης ὠδῖνα μογοστόκος ἤλυθεν Ἑρμῆς, </l>
<l n="162">καὶ Θέμις Εἰλείθυια, καὶ οἰδαλέου διὰ κόλπου </l>
<l n="163">στεινομένης ὠδῖνος ἀναπτύξασα καλύπτρην </l>
<l n="164">ὀξὺ βέλος κούφιζε πεπαινομένου τοκετοῖο, </l>
<l n="165">θεσμὰ Σόλωνος ἔχουσα· παρεζομένῃ δὲ λοχείῃ </l>
<l n="166">λυσιτόκῳ βαρὺ νῶτον ἐπικλίνασα θεαίνῃ <pb/> </l>
<l n="167">Κύπρις ἀνωδίνεσκε, καὶ Ἀτθίδος ὑψόθι βίβλου </l>
<l n="168">παῖδα σοφὴν ἐλόχευσε, Λακωνίδες οἷα γυναῖκες </l>
<l n="169">υἱέας ὠδίνουσιν ἐπ' εὐκύκλοιο βοείης· </l>
<l n="170">καὶ τόκον ἀρτιλόχευτον ἀπέπτυε θήλεϊ κόλπῳ, </l>
<l n="171">ἄρσενα μαῖαν ἔχουσα δικασπόλον υἱέα Μαίης. </l>
<l n="172">καὶ βρέφος εἰς φάος ἦλθεν· ἐχυτλώσαντο δὲ κούρην </l>
<l n="173">τέσσαρες ἄστεα πάντα διιππεύοντες ἀῆται, </l>
<l n="174">ἐκ Βερόης ἵνα γαῖαν ὅλην πλήσωσι θεμίστων· </l>
<l n="175">τῇ δὲ λοχευομένῃ πρωτάγγελος εἰσέτι θεσμῶν </l>
<l n="176">Ὠκεανὸς πόρε χεῦμα λεχώιον ἰξύι κόσμου </l>
<l n="177">ἀενάῳ τελαμῶνι χέων μιτρούμενον ὕδωρ· </l>
<l n="178">χερσὶ δὲ γηραλέῃσιν ἐς ἀρτιτόκου χρόα κούρης </l>
<l n="179">σπάργανα πέπλα Δίκης ἀνεκούφισε σύντροφος Αἰών, </l>
<l n="180">μάντις ἐπεσσομένων, ὅτι γήραος ἄχθος ἀμείβων, </l>
<l n="181">ὡς ὄφις ἀδρανέων φολίδων σπείρημα τινάξας, </l>
<l n="182">ἔμπαλιν ἡβήσειε λελουμένος οἴδμασι θεσμῶν· </l>
<l n="183">θεσπεσίην δὲ θύγατρα λοχευομένης Ἀφροδίτης </l>
<l n="184">σύνθροον ἐκρούσαντο μέλος τετράζυγες Ὧραι. </l>
<l n="185" rend="indent(1)">καὶ Παφίης ὠδῖνα τελεσσιγόνοιο μαθόντες </l>
<l n="186">θῆρες ἐβακχεύοντο· λέων δέ τις ἁβρὸν ἀθύρων </l>
<l n="187">χείλεϊ μειλιχίῳ ῥαχίην ἠσπάζετο ταύρου, </l>
<l n="188">ἀκροτέροις στομάτεσσι φίλον μυκηθμὸν ἰάλλων, </l>
<l n="189">καὶ τροχαλῇ βαρύδουπον ἐπιρρήσσων πέδον ὁπλῇ <pb/> </l>
<l n="190">ἵππος ἀνεκροτάλιζε γενέθλιον ἦχον ἀράσσων, </l>
<l n="191">καὶ ποδὸς ὑψιπόροιο θορὼν ἐπιβήτορι παλμῷ </l>
<l n="192">πόρδαλις αἰολόνωτος ἐπεσκίρτησε λαγωῷ, </l>
<l n="193">ὠρυγῆς δ' ὀλόλυγμα χέων φιλοπαίγμονι λαιμῷ </l>
<l n="194">ἀδρύπτοις γενύεσσι λύκος προσπτύξατο ποίμνην, </l>
<l n="195">καί τις ἐνὶ ξυλόχοισι λιπὼν κεμαδοσσόον ἄγρην, </l>
<l n="196">ἄλλον ἔχων γλυκὺν οἶστρον, ἁμιλλητῆρι χορείῃ </l>
<l n="197">ὀρχηστὴρ ἐρίδαινε κύων βητάρμονι κάπρῳ, </l>
<l n="198">καὶ πόδας ὀρθώσασα, περιπλεχθεῖσα δὲ δειρῇ, </l>
<l n="199">ἄρκτος ἀδηλήτῳ δαμάλην ἠγκάσσατο δεσμῷ, </l>
<l n="200">πυκνὰ δὲ κυρτώσασα φιλέψιον ἄντυγα κόρσης </l>
<l n="201">πόρτις ἀνεσκίρτησε, δέμας λιχμῶσα λεαίνης, </l>
<l n="202">ἡμιτελὲς μύκημα νέων πέμπουσα γενείων, </l>
<l n="203">καὶ φιλίων ἐλέφαντι δράκων ἔψαυεν ὀδόντων· </l>
<l n="204">καὶ δρύες ἐφθέγξαντο· γαληναίῳ δὲ προσώπῳ </l>
<l n="205">ἠθάδα πέμπε γέλωτα φιλομμειδὴς Ἀφροδίτη, </l>
<l n="206">τερπομένων ὁρόωσα λεχώια παίγνια θηρῶν. </l>
<l n="207">πᾶσι μὲν ἀμφελέλιζε γεγηθότα κύκλον ὀπωπῆς, </l>
<l n="208">πᾶσιν ὁμοῦ· μούνην δὲ συῶν οὐκ ἤθελε λεύσσειν </l>
<l n="209">τερπωλήν, ἅτε μάντις, ἐπεὶ συὸς εἰκόνι μορφῆς </l>
<l n="210">Ἄρης καρχαρόδων θανατηφόρον ἰὸν ἰάλλων </l>
<l n="211">ζηλομανὴς ἤμελλεν Ἀδώνιδι πότμον ὑφαίνειν. </l>
<l n="212" rend="indent(1)">καὶ Βερόην γελόωσαν ἔτι βρέφος ἅμματι χειρῶν </l>
<l n="213">δεξαμένη παρὰ μητρὸς ὅλου κόσμοιο τιθήνη </l>
<l n="214">παρθένος Ἀστραίη, χρυσέης θρέπτειρα γενέθλης, </l>
<l n="215">ἔννομα παππάζουσαν ἀνέτρεφεν ἔμφρονι μαζῷ· <pb/> </l>
<l n="216">παρθενίῳ δὲ γάλακτι ῥοὰς βλύζουσα θεμίστων </l>
<l n="217">χείλεα παιδὸς ἔδευσε, καὶ ἔβλυεν εἰς στόμα κούρης </l>
<l n="218">Ἀτθίδος ἡδυτόκοιο περιθλίψασα μελίσσης </l>
<l n="219">δαιδαλέην ὠδῖνα πολυτρήτοιο λοχείης, </l>
<l n="220">κηρία φωνήεντα σοφῷ κεράσασα κυπέλλῳ· </l>
<l n="221">εἴ ποτε διψαλέη ποτὸν ᾔτεεν, ὤρεγε κούρῃ </l>
<l n="222">Πύθιον Ἀπόλλωνι λάλον πεφυλαγμένον ὕδωρ </l>
<l n="223">ἢ ῥόον Ἰλισσοῖο, τὸν ἔμπνοον Ἀτθίδι Μούσῃ </l>
<l n="224">Πιερικαὶ δονέουσιν ἐπ' ᾐόνι Φοιβάδες αὖραι· </l>
<l n="225">κοῦραι δ' ἁβρὰ λοετρὰ χορίτιδες Ὀρχομενοῖο </l>
<l n="226">ἀμφίπολοι Παφίης μεμελημένον ἐννέα Μούσαις </l>
<l n="227">ἐκ κρήνης ἀρύοντο νοήμονος ἵππιον ὕδωρ. </l>
<l n="228">καὶ στάχυν ἀστερόεντα περιγνάμψασα κορύμβῳ </l>
<l n="229">χρύσεον οἷά περ ὅρμον ἐπ' αὐχένι θήκατο κούρης. </l>
<l n="230" rend="indent(1)">καὶ Βερόη βλάστησεν ὁμόδρομος Ἰοχεαίρῃ, </l>
<l n="231">δίκτυα θηρητῆρος ἀερτάζουσα τοκῆος· </l>
<l n="232">καὶ Παφίης ὅλον εἶδος ὁμόγνιον εἶχε τεκούσης </l>
<l n="233">καὶ πόδας αἰγλήεντας· ὑπερκύψασα δὲ πόντου </l>
<l n="234">χιονέῳ σκαίρουσα Θέτις βητάρμονι ταρσῷ </l>
<l n="235">ἄλλην ἀργυρόπεζαν ἴδεν Θέτιν· αἰδομένη δὲ </l>
<l n="236">κρύπτετο δειμαίνουσα πάλιν στόμα Κασσιεπείης. </l>
<l n="237">Ἀσσυρίην δ' ἑτέρην δεδοκημένος ἄζυγα κούρην </l>
<l n="238">Ζεὺς πάλιν ἐπτοίητο, καὶ ἤθελεν εἶδος ἀμεῖψαι· </l>
<l n="239">καί νύ κε φόρτον Ἔρωτος ἔχων ταυρώπιδι μορφῇ </l>
<l n="240">ἀκροβαφὴς πεφόρητο δι' ὕδατος ἴχνος ἐρέσσων, <pb/> </l>
<l n="241">κουφίζων ἀδίαντον ὑπὲρ νώτοιο γυναῖκα, </l>
<l n="242">εἰ μὴ μνῆστις ἔρυκε βοοκραίρων ὑμεναίων </l>
<l n="243">Σιδονίς, ἀστερόεν δὲ μέλος ζηλήμονι λαιμῷ </l>
<l n="244">νυμφίος Εὐρώπης μυκήσατο, Ταῦρος Ὀλύμπου, </l>
<l n="245">μὴ βοὸς ἰσοτύποιο δι' αἰθέρος εἰκόνα τεύχων </l>
<l n="246">ποντοπόρων στήσειε νεώτερον ἄστρον ἐρώτων· </l>
<l n="247">καὶ Βερόην διεροῖσιν ὀφειλομένην ὑμεναίοις </l>
<l n="248">γνωτῷ λεῖπεν ἄκοιτιν, ἐπιχθονίης περὶ νύμφης </l>
<l n="249">ὑσμίνην γαμίην πεφυλαγμένος Ἐννοσιγαίου. </l>
<l n="250" rend="indent(1)">τοίη ἔην Βερόη, Χαρίτων θάλος· εἴ ποτε κούρη </l>
<l n="251">λαροτέρην σίμβλοιο μελίρρυτον ἤπυε φωνήν, </l>
<l n="252">ἡδυεπὴς ἀκόρητος ἐφίστατο χείλεσι Πειθὼ </l>
<l n="253">καὶ πινυτὰς οἴστρησεν ἀκηλήτων φρένας ἀνδρῶν· </l>
<l n="254">Ἀσσυρίης δ' ἔκρυπτον ὁμήγυριν ἥλικος ἥβης </l>
<l n="255">ὀφθαλμοὶ γελόωντες, ἀκοντιστῆρες ἐρώτων, </l>
<l n="256">φαιδροτέραις χαρίτεσσιν, ὅσον πλέον ἄστρα καλύπτει </l>
<l n="257">ἀννεφέλους ἀκτῖνας ὀιστεύουσα Σελήνη </l>
<l n="258">πλησιφαής· λευκοὶ δὲ παρὰ σφυρὰ νείατα κούρης </l>
<l n="259">πορφυρέοις μελέεσσιν ἐφοινίσσοντο χιτῶνες. </l>
<l n="260">οὐ νέμεσίς ποτε τοῦτο, καὶ εἰ πλέον ἥλικος ἥβης </l>
<l n="261">τηλίκον ἔλλαχεν εἶδος, ἐπεί νύ οἱ ἀμφὶ προσώπῳ </l>
<l n="262">κάλλεα διχθαδίων ἀμαρύσσετο φαιδρὰ τοκήων. </l>
<l n="263">ἣν τότε Κύπρις ἰδοῦσα, νοήμονος ἔγκυος ὀμφῆς, </l>
<l n="264">ὠκυτέρην ἐλέλιζε περιστρωφῶσα μενοινήν, </l>
<l n="265">καὶ νόον ἱππεύσασα περὶ χθόνα πᾶσαν ἀλήτην <pb/> </l>
<l n="266">φαιδρὰ παλαιγενέων διεμέτρεε βάθρα πολήων, </l>
<l n="267">ὅττι φερωνυμίην ἑλικώπιδος εἶχε Μυκήνης </l>
<l n="268">στέμματι τειχιόεντι περιζωσθεῖσα Μυκήνη </l>
<l n="269">Κυκλώπων κανόνεσσι, καὶ ὡς Νοτίῳ παρὰ Νείλῳ </l>
<l n="270">Θήβης ἀρχεγόνοιο φερώνυμος ἔπλετο Θήβη· </l>
<l n="271">καὶ Βερόης μενέαινεν ἐπώνυμον ἄστυ χαράξαι, </l>
<l n="272">ἀντιτύπων μεθέπουσα φιλόπτολιν οἶστρον ἐρώτων. </l>
<l n="273">φραζομένη δὲ Σόλωνος ἀλεξικάκων στίχα θεσμῶν </l>
<l n="274">δόχμιον ὄμμα τίταινεν ἐς εὐρυάγυιαν Ἀθήνην, </l>
<l n="275">γνωτῆς ζῆλον ἔχουσα δικασπόλον· ἐσσυμένη δὲ </l>
<l n="276">ἠερίην ἁψῖδα διερροίζησε πεδίλῳ </l>
<l n="277">εἰς δόμον Ἁρμονίης παμμήτορος, ὁππόθι νύμφη </l>
<l n="278">εἴκελον οἶκον ἔναιε τύπῳ τετράζυγι κόσμου </l>
<l n="279">αὐτοπαγῆ· πίσυρες δὲ θύραι στιβαροῖο μελάθρου </l>
<l n="280">ἀρραγέες πισύρεσσιν ἐμιτρώθησαν ἀήταις· </l>
<l n="281">καὶ δόμον ἐρρύοντο περίτροχον εἰκόνα κόσμου </l>
<l n="282">δμωίδες ἔνθα καὶ ἔνθα· μεριζομένων δὲ θυρέτρων </l>
<l n="283">Ἀντολίη θεράπαινα πύλην περιδέδρομεν Εὔρου, </l>
<l n="284">καὶ Ζεφύρου πυλεῶνα Δύσις, θρέπτειρα Σελήνης, </l>
<l n="285">καὶ Νότιον πυρόεντα Μεσημβριὰς εἶχεν ὀχῆα, </l>
<l n="286">καὶ πυκινὴν νεφέεσσι, παλυνομένην δὲ χαλάζῃ </l>
<l n="287">Ἄρκτος ὑποδρήστειρα πύλην ἐπέτασσε Βορῆος. </l>
<l n="288" rend="indent(1)">κεῖθι Χάρις προθοροῦσα, συνέμπορος Ἀφρογενείῃ, <pb/> </l>
<l n="289">Εὔρου κόψε θύρετρον Ἑώιον· ἐνδόμυχος δὲ </l>
<l n="290">Ἀντολίης κροκόεντος ἀρασσομένου πυλεῶνος </l>
<l n="291">ἄνδραμεν Ἀστυνόμεια διάκτορος, ἱσταμένην δὲ </l>
<l n="292">Κύπριν ἐσαθρήσασα παρὰ προπύλαια μελάθρου </l>
<l n="293">ποσσὶ παλιννόστοισι προάγγελος ἦλθεν ἀνάσσῃ. </l>
<l n="294">ἡ μὲν ἐποιχομένη πολυδαίδαλον ἱστὸν Ἀθήνης </l>
<l n="295">κερκίδι πέπλον ὕφαινεν· ὑφαινομένου δὲ χιτῶνος </l>
<l n="296">πρώτην γαῖαν ἔπασσε μεσόμφαλον, ἀμφὶ δὲ γαίῃ </l>
<l n="297">οὐρανὸν ἐσφαίρωσε τύπῳ κεχαραγμένον ἄστρων, </l>
<l n="298">συμφερτὴν δὲ θάλασσαν ἐφήρμοσε σύζυγι γαίῃ· </l>
<l n="299">καὶ ποταμοὺς ποίκιλλεν, ἐπ' ἀνδρομέῳ δὲ μετώπῳ </l>
<l n="300">ταυροφυὴς μορφοῦτο κερασφόρος ἔγχλοος εἰκών· </l>
<l n="301">καὶ πυμάτην παρὰ πέζαν ἐυκλώστοιο χιτῶνος </l>
<l n="302">ὠκεανὸν κύκλωσε περίδρομον ἄντυγι κόσμου. </l>
<l n="303">ἀμφίπολος δέ οἱ ἦλθε καὶ ἐγγύθι θήλεος ἱστοῦ </l>
<l n="304">ἱσταμένην ἤγγειλε παρὰ προθύροις Ἀφροδίτην. </l>
<l n="305">καὶ θεός, ὡς ἤκουσε, μίτους ῥίψασα χιτῶνος </l>
<l n="306">θέσκελον ἱστοπόνων ἀπεσείσατο κερκίδα χειρῶν· </l>
<l n="307">καὶ ταχινὴ πυκάσασα δέμας χιονώδεϊ πέπλῳ </l>
<l n="308">φαιδροτέρη χρυσέης ὑπερίζανεν ἠθάδος ἕδρης, </l>
<l n="309">δεχνυμένη Κυθέρειαν, ἀναΐξασα δὲ θώκου </l>
<l n="310">τηλεφανῆ κύδηνεν ἐπερχομένην Ἀφροδίτην. </l>
<l n="311">καὶ Παφίην ἵδρυσεν ἐπὶ θρόνον ἐγγὺς ἀνάσσης </l>
<l n="312">Εὐρυνόμη τανύπεπλος· ἀτυζομένου δὲ προσώπου </l>
<l n="313">Κύπριν ὀπιπεύουσα κατηφέα μάρτυρι μορφῇ <pb/> </l>
<l n="314">παντρόφος Ἁρμονίη φιλίῳ μειλίξατο μύθῳ· </l>
<l n="315" rend="indent(1)">„ῥίζα βίου, Κυθέρεια φυτοσπόρε, μαῖα γενέθλης, </l>
<l n="316">ἐλπὶς ὅλου κόσμοιο, τεῆς ὑπὸ νεύματι βουλῆς </l>
<l n="317">ἀπλανέες κλώθουσι πολύτροπα νήματα Μοῖραι ...“ </l>
<l n="318" rend="indent(1)">„... εἰρομένῃ θέσπιζε, καὶ ὡς βιότοιο τιθήνη, </l>
<l n="319">ὡς τροφὸς ἀθανάτων, ὡς σύγχρονος ἥλικι κόσμῳ, </l>
<l n="320">εἰπέ· τίνι πτολίων βασιληίδος ὄργανα φωνῆς </l>
<l n="321">λυσιπόνων ἀτίνακτα φυλάσσεται ἡνία θεσμῶν; </l>
<l n="322">ὅττι πολυχρονίοιο πόθου δεδονημένον ἰῷ </l>
<l n="323">Ἥρης κέντρον ἔχοντα κασιγνήτων ὑμεναίων </l>
<l n="324">εἰς χρόνον ἱμείροντα τριηκοσίων ἐνιαυτῶν </l>
<l n="325">Ζῆνα γάμοις ἔζευξα· χάριν δέ μοι ἄξιον ἔργων </l>
<l n="326">μισθὸν ἑοῦ θαλάμοιο νοήμονι νεῦσε καρήνῳ, </l>
<l n="327">ὅττι μιῇ πολίων, ὧν ἔλλαχον, ἐγγυαλίξει </l>
<l n="328">θεσμὰ Δίκης. ποθέω δὲ δαήμεναι, εἰ χθονὶ Κύπρου </l>
<l n="329">ἠὲ Πάφῳ τάδε δῶρα φυλάσσεται ἠὲ Κορίνθῳ </l>
<l n="330">ἢ Σπάρτῃ, Λυκόοργος ὅθεν πέλεν, ἠὲ καὶ αὐτῆς </l>
<l n="331">κούρης ἡμετέρης Βερόης εὐήνορι πάτρῃ. </l>
<l n="332">ἀλλὰ δίκης ἀλέγιζε καὶ ἁρμονίην πόρε κόσμῳ </l>
<l n="333">Ἁρμονίη γεγαυῖα βιοσσόος· εἰς σὲ γὰρ αὐτὴ </l>
<l n="334">πέμψεν ἐπειγομένην με θεμιστοπόλων τροφὸς ἀνδρῶν, <pb/> </l>
<l n="335">Παρθένος ἀστερόεσσα· τὸ δὲ πλέον, ἔννομος Ἑρμῆς </l>
<l n="336">τοῦτο γέρας μοι † ἔοικε, βιαζομένους ἵνα μούνη </l>
<l n="337">ἀνέρας, οὓς ἔσπειρα, γάμου θεσμοῖσι σαώσω.“ </l>
<l n="338" rend="indent(1)">ὣς φαμένην θάρσυνε θεὰ καὶ ἀμείβετο μύθῳ· </l>
<l n="339" rend="indent(1)">„γίνεο θαρσαλέη, μὴ δείδιθι, μῆτερ Ἐρώτων· </l>
<l n="340">ἑπτὰ γὰρ ἐν πινάκεσσιν ἔχω μαντήια κόσμου, </l>
<l n="341">καὶ πίνακες γεγάασιν ἐπώνυμοι ἑπτὰ πλανήτων. </l>
<l n="342">πρῶτος ἐυτροχάλοιο φερώνυμός ἐστι Σελήνης· </l>
<l n="343">δεύτερος Ἑρμείαο πίναξ χρύσειος ἀκούει </l>
<l n="344">Στίλβων, ᾧ ἔνι πάντα τετεύχαται ὄργια θεσμῶν· </l>
<l n="345">οὔνομα σὸν μεθέπει ῥοδόεις τρίτος· ὑμετέρου γὰρ </l>
<l n="346">ἀστέρος Ἠῴοιο φέρει τύπον· ἑπταπόρων δὲ </l>
<l n="347">τέτρατος Ἠελίοιο μεσόμφαλός ἐστι πλανήτων· </l>
<l n="348">πέμπτος ἐρευθιόων πυρόεις κικλήσκεται Ἄρης· </l>
<l n="349">καὶ Φαέθων Κρονίδαο φατίζεται ἕκτος ἀλήτης· </l>
<l n="350">ἕβδομος ὑψιπόροιο Κρόνου πέλεν οὔνομα Φαίνων. </l>
<l n="351">τοῖς ἔνι ποικίλα πάντα μεμορμένα θέσφατα κόσμου </l>
<l n="352">γράμματι φοινικόεντι γέρων ἐχάραξεν Ὀφίων. </l>
<l n="353">ἀλλ', ἐπεὶ ἰθυνόων με διείρεαι εἵνεκα θεσμῶν, </l>
<l n="354">πρεσβυτέρῃ πολίων πρεσβήια ταῦτα φυλάσσω· </l>
<l n="355">εἴτ' οὖν Ἀρκαδίη προτέρη πέλεν ἢ πόλις Ἥρης, <pb/> </l>
<l n="356">Σάρδιες εἰ γεγάασι παλαίτεραι, εἴτε καὶ αὐτὴ </l>
<l n="357">Ταρσὸς ἀειδομένη πρωτόπτολις, εἴτε τις ἄλλη, </l>
<l n="358">οὐκ ἐδάην· Κρόνιος δὲ πίναξ τάδε πάντα διδάσκει, </l>
<l n="359">τίς προτέρη βλάστησε, τίς ἔπλετο σύγχρονος Ἠοῦς.“ </l>
<l n="360" rend="indent(1)">εἶπε· καὶ ἡγεμόνευεν ἐς ἀγλαὰ θέσφατα τοίχου· </l>
<l n="361">καὶ μόγις ἔδρακε χῶρον, ὅπῃ Βερόης περὶ πάτρης </l>
<l n="362">θέσφατον ὀψιτέλεστον Ὀφιονίη γράφε τέχνη </l>
<l n="363">ἐν πίνακι Κρονίῳ κεχαραγμένον οἴνοπι μίλτῳ· </l>
<l n="364">πρωτοφανὴς Βερόη πέλε σύγχρονος ἥλικι κόσμῳ, </l>
<l n="365">νύμφης ὀψιγόνοιο φερώνυμος, ἣν μετανάσται </l>
<l n="366">υἱέες Αὐσονίων, ὑπατήια φέγγεα Ῥώμης, </l>
<l n="367">Βηρυτὸν καλέσουσιν, ἐπεὶ Λιβάνῳ πέσε γείτων ... </l>
<l n="368">τοῖον ἔπος δεδάηκε θεοπρόπον. ἀλλ' ὅτε δαίμων </l>
<l n="369">θέσκελον ἑβδομάτου πίνακος παρεμέτρεεν ἀρχήν, </l>
<l n="370">δεύτερον ἐσκοπίαζεν, ὅπῃ παρὰ γείτονι τοίχῳ </l>
<l n="371">ποικίλα παντοίης ἐχαράσσετο δαίδαλα τέχνης </l>
<l n="372">μαντιπόλοις ἐπέεσσιν, ὅτι πρώτιστα νοήσει </l>
<l n="373">Πὰν νόμιος σύριγγα, λύρην Ἑλικώνιος Ἑρμῆς, <pb/> </l>
<l n="374">δίθροον ἁβρὸς Ὕαγνις ἐυτρήτου μέλος αὐλοῦ, </l>
<l n="375">Ὀρφεὺς μυστιπόλοιο θεηγόρα χεύματα μολπῆς, </l>
<l n="376">καὶ Λίνος εὐεπίην Φοιβήιος, Ἀρκὰς ἀλήτης </l>
<l n="377">μέτρα δυωδεκάμηνα καὶ Ἠελίοιο πορείην, </l>
<l n="378">μητέρα τικτομένων ἐτέων τετράζυγι δίφρῳ, </l>
<l n="379">καὶ σοφὸς Ἐνδυμίων ἑτερότροπα δάκτυλα κάμψας </l>
<l n="380">γνώσεται ἄστατα κύκλα παλιννόστοιο Σελήνης </l>
<l n="381">τριπλόα, καὶ στοιχεῖον ὁμόζυγον ἄζυγι μίξας </l>
<l n="382">Κάδμος ἐυγλώσσοιο διδάξεται ὄργια φωνῆς, </l>
<l n="383">θεσμὰ Σόλων ἄχραντα, καὶ ἔννομον Ἀτθίδι πεύκῃ </l>
<l n="384">συζυγίης ἀλύτοιο συνωρίδα δίζυγα Κέκροψ. </l>
<l n="385">καὶ Παφίη μετὰ πάντα πολύτροπα δαίδαλα Μούσης </l>
<l n="386">πυκνὰ πολυσπερέων παρεμέτρεεν ἔργα πολήων· </l>
<l n="387">καὶ πίνακος γραπτοῖο μέσην ὑπὲρ ἄντυγα κόσμου </l>
<l n="388">τοῖον ἔπος σοφὸν εὗρε πολύστιχον Ἑλλάδι Μούσῃ· </l>
<l n="389" rend="indent(1)">„σκῆπτρον ὅλης Αὔγουστος ὅτε χθονὸς ἡνιοχεύσει, </l>
<l n="390">Ῥώμῃ μὲν ζαθέῃ δωρήσεται Αὐσόνιος Ζεὺς </l>
<l n="391">κοιρανίην, Βερόῃ δὲ χαρίζεται ἡνία θεσμῶν, </l>
<l n="392">ὁππότε θωρηχθεῖσα φερεσσακέων ἐπὶ νηῶν </l>
<l n="393">φύλοπιν ὑγρομόθοιο κατευνήσει Κλεοπάτρης· </l>
<l n="394">πρὶν γὰρ ἀτασθαλίη πτολιπόρθιος οὔ ποτε λήξει </l>
<l n="395">εἰρήνην κλονέουσα σαόπτολιν, ἄχρι δικάζει </l>
<l n="396">Βηρυτὸς βιότοιο γαληναίοιο τιθήνη <pb/> </l>
<l n="397">γαῖαν ὁμοῦ καὶ πόντον, ἀκαμπέι τείχεϊ θεσμῶν </l>
<l n="398">ἄστεα πυργώσασα, μία πτόλις ἄστεα κόσμου.“ </l>
<l n="399" rend="indent(1)">καὶ θεός, ὁππότε πᾶσαν Ὀφιονίην μάθεν ὀμφήν, </l>
<l n="400">εἰς ἑὸν οἶκον ἔβαινε παλίνδρομος· ἑζομένου δὲ </l>
<l n="401">υἱέος ἐγγὺς ἔθηκεν ἑὴν χρυσήλατον ἕδρην, </l>
<l n="402">καὶ μέσον ἀγκὰς ἑλοῦσα γαληνιόωντι προσώπῳ </l>
<l n="403">πεπταμένῳ πήχυνε γεγηθότι κοῦρον ἀγοστῷ, </l>
<l n="404">γούνασι κουφίζουσα φίλον βάρος· ἀμφότερον δὲ </l>
<l n="405">καὶ στόμα παιδὸς ἔκυσσε καὶ ὄμματα· θελξινόου δὲ </l>
<l n="406">ἁπτομένη τόξοιο καὶ ἀμφαφόωσα φαρέτρην, </l>
<l n="407">οἷά περ ἀσχαλόωσα, δολόφρονα ῥήξατο φωνήν· </l>
<l n="408" rend="indent(1)">„ἐλπὶς ὅλου βιότοιο, παραίφασις Ἀφρογενείης, </l>
<l n="409">νηλειὴς ἐμὰ τέκνα βιήσατο μοῦνα Κρονίων· </l>
<l n="410">ἐννέα γὰρ πλήσασα μογοστόκα κύκλα Σελήνης </l>
<l n="411">δριμὺ βέλος μεθέπουσα δυηπαθέος τοκετοῖο </l>
<l n="412">Ἁρμονίην ἐλόχευσα, καὶ ἄλγεα ποικίλα πάσχει </l>
<l n="413">ἀχνυμένη· κούρην δὲ μογοστόκον ἔλλαχε Λητώ, </l>
<l n="414">Ἄρτεμιν Εἰλείθυιαν, ἀρηγόνα θηλυτεράων. </l>
<l n="415">τέκνον Ἀμυμώνης ὁμογάστριον, οὔ σε διδάξω, </l>
<l n="416">ὡς λάχον ἐξ ἁλὸς αἷμα καὶ αἰθέρος· ἀλλὰ τελέσσαι </l>
<l n="417">ἤθελον ἄξιον ἔργον, ὅπως παρὰ μητρὶ θαλάσσῃ </l>
<l n="418">οὐρανόθεν γεγαυῖα καὶ οὐρανὸν ἐν χθονὶ πήξω· </l>
<l n="419">ἀλλὰ κασιγνήτης ἐπὶ κάλλεϊ σεῖο τιταίνων <pb/> </l>
<l n="420">θέλγε θεούς, καὶ μᾶλλον ἴσον βέλος εἰν ἑνὶ θεσμῷ </l>
<l n="421">πέμπε Ποσειδάωνι καὶ ἀμπελόεντι Λυαίῳ, </l>
<l n="422">ἀμφοτέροις μακάρεσσιν· ἐγὼ δέ σοι ἄξια μόχθων </l>
<l n="423">δῶρον ἑκηβολίης ἐπεοικότα μισθὸν ὀπάσσω· </l>
<l n="424">δώσω σοι χρυσέην γαμίην χέλυν, ἣν παρὰ παστῷ </l>
<l n="425">Ἁρμονίῃ πόρε Φοῖβος, ἐγὼ δέ σοι ἐγγυαλίξω </l>
<l n="426">ἄστεος ἐσσομένου μνημήιον, ὄφρα κεν εἴης </l>
<l n="427">καὶ μετὰ τοξευτῆρα λυροκτύπος, ὥς περ Ἀπόλλων.“ <pb/> </l>
</div>
<div type="Book" n="42">
<l n="t1"><label type="head">ΔΙΟΝΥΣΙΑΚΩΝ ΤΕΣΣΑΡΑΚΟΣΤΟΝ </label></l>
<l n="t2"><label type="head">ΔΕΥΤΕΡΟΝ.</label> </l>
<l n="1" rend="indent(1)">Ὣς φαμένη παρέπεισε· μεταχρονίῳ δὲ πεδίλῳ </l>
<l n="2">θερμὸς Ἔρως ἀκίχητος ὑπηνέμιον πόδα πάλλων </l>
<l n="3">ὑψινεφὴς πτερόεντι κατέγραφεν ἠέρα ταρσῷ, </l>
<l n="4">τόξα φέρων φλογόεντα· κατωμαδίη δὲ καὶ αὐτὴ </l>
<l n="5">μειλιχίου πλήθουσα πυρὸς κεχάλαστο φαρέτρη. </l>
<l n="6">ὡς δ' ὁπότ' ἀννεφέλοιο δι' αἰθέρος ὀξὺς ὁδίτης </l>
<l n="7">ἐκταδίῳ σπινθῆρι τιταίνεται ὄρθιος ἀστήρ, </l>
<l n="8">ἢ στρατιῇ πολέμοιο φέρων τέρας ἤ τινι ναύτῃ ... </l>
<l n="9">αἰθέρος ἔγραφε νῶτον ὀπισθιδίῳ πυρὸς ὁλκῷ· </l>
<l n="10">ὣς τότε θοῦρος Ἔρως πεφορημένος ὀξέι ῥοίζῳ, </l>
<l n="11">παλλομένων πτερύγων ἀνεμώδεα βόμβον ἰάλλων, </l>
<l n="12">ἠερόθεν ῥοίζησε· καὶ Ἀσσυρίῃ παρὰ πέτρῃ </l>
<l n="13">ἔμπυρα δισσὰ βέλεμνα μιῇ ξυνώσατο νευρῇ, </l>
<l n="14">παρθενικῆς ὑπ' ἔρωτος ὁμοίιον εἰς πόθον ἕλκων </l>
<l n="15">διχθαδίους μνηστῆρας ὁμοζήλων ὑμεναίων, </l>
<l n="16">δαίμονα βοτρυόεντα καὶ ἡνιοχῆα θαλάσσης. <pb/> </l>
<l n="17" rend="indent(1)">τῆμος ὁ μὲν βαθὺ κῦμα λιπὼν ἁλιγείτονος ὅρμου, </l>
<l n="18">ὃς δὲ Τύρου μετὰ πέζαν, ἔσω Λιβάνοιο καρήνων </l>
<l n="19">ἤντεον εἰς ἕνα χῶρον. ἀπὸ βλοσυροῖο δὲ δίφρου </l>
<l n="20">πόρδαλιν ἱδρώοντα Μάρων ἀνέλυσε λεπάδνων, </l>
<l n="21">καὶ κόνιν ἐξετίναξε καὶ ἔκλυσεν ὕδατι πηγῆς </l>
<l n="22">θερμὸν ἀναψύχων κεχαραγμένον αὐχένα θηρῶν. </l>
<l n="23">ἔνθα μολὼν ἀκίχητος Ἔρως ἐπὶ γείτονι κούρῃ </l>
<l n="24">δαίμονας ἀμφοτέρους διδυμάονι βάλλεν ὀιστῷ, </l>
<l n="25">βακχεύσας Διόνυσον ἄγειν κειμήλια νύμφῃ </l>
<l n="26">εὐφροσύνην βιότοιο καὶ οἴνοπα βότρυν ὀπώρης, </l>
<l n="27">οἰστρήσας δ' ἐς ἔρωτα κυβερνητῆρα τριαίνης </l>
<l n="28">διπλόον ἕδνον ἔρωτος ἄγειν ἁλιγείτονι κούρῃ, </l>
<l n="29">ναύμαχον ὑγρὸν ἄρηα καὶ αἰόλα δεῖπνα τραπέζης. </l>
<l n="30">καὶ πλέον ἔφλεγε Βάκχον, ἐπεὶ νόον οἶνος ἐγείρει </l>
<l n="31">εἰς πόθον, ὁπλοτέρων δὲ πολὺ πλέον ἄφρονι κέντρῳ </l>
<l n="32">θελγομένην ἀχάλινον ἔχων πειθήνιον ἥβην ... </l>
<l n="33">Βάκχον Ἔρως τόξευεν, ὅλον βέλος εἰς φρένα πήξας· </l>
<l n="34">ἔφλεγε δ', ὅσσον ἔθελγεν ἐπιστάξας μέλι πειθοῦς. </l>
<l n="35">ἀμφοτέρους δ' οἴστρησε· δι' αἰθερίης δὲ κελεύθου </l>
<l n="36">κυκλώσας βαλίοισιν ὁμόδρομον ἴχνος ἀήταις </l>
<l n="37">νηχομένῳ νόθος ὄρνις ἀνῃώρητο πεδίλῳ, <pb/> </l>
<l n="38">τοῖον ἔπος βοόων φιλοκέρτομον· „ἀνέρας οἴνῳ </l>
<l n="39">εἰ κλονέει Διόνυσος, ἐγὼ πυρὶ Βάκχον ὀρίνω.“ </l>
<l n="40" rend="indent(1)">καὶ θεὸς ἀμπελόεις ἀντώπιον ὄμμα τιταίνων </l>
<l n="41">ἁβρὸν ἐυπλοκάμοιο δέμας διεμέτρεε νύμφης, </l>
<l n="42">θάμβος ἔχων ὀχετηγὸν ἐς ἵμερον· ἀρχομένων δὲ </l>
<l n="43">ὀφθαλμὸς προκέλευθος ἐγίνετο πορθμὸς ἐρώτων. </l>
<l n="44">πλάζετο μὲν Διόνυσος ἔσω τερψίφρονος ὕλης, </l>
<l n="45">λάθριος εἰς Βερόην πεφυλαγμένον ὄμμα τιταίνων, </l>
<l n="46">καὶ κατὰ βαιὸν ὄπισθεν ἐς ἀτραπὸν ἤιε κούρης· </l>
<l n="47">οὐδέ οἱ εἰσορόωντι κόρος πέλεν· ἱσταμένην γὰρ </l>
<l n="48">παρθένον ὅσσον ὄπωπε, τόσον πλέον ἤθελε λεύσσειν. </l>
<l n="49">καὶ Κλυμένης φιλότητος ἀναμνήσας πρόμον ἄστρων </l>
<l n="50">Ἠέλιον λιτάνευεν, ὀπισθοτόνων ἐπὶ δίφρων </l>
<l n="51">αἰθερίῳ στατὸν ἵππον ἀνασφίγγοντα χαλινῷ </l>
<l n="52">μηκύνειν γλυκὺ φέγγος, ἵνα βραδὺς εἰς δύσιν ἔλθῃ </l>
<l n="53">φειδομένῃ μάστιγι παλιμφυὲς ἦμαρ ἀέξων. </l>
<l n="54">καὶ Βερόης μετρηδὸν ἐπ' ἴχνεσιν ἴχνος ἐρείδων, </l>
<l n="55">οἷά περ ἀγρώσσων, περιδέδρομεν· ἐκ Λιβάνου δὲ </l>
<l n="56">ὀκναλέου ποδὸς ἴχνος ὑποκλέπτων Ἐνοσίχθων </l>
<l n="57">ἐντροπαλιζομένῳ βραδυπειθέι χάζετο ταρσῷ, <pb/> </l>
<l n="58">καὶ νόον ἀστήρικτον ὁμοίιον εἶχε θαλάσσῃ, </l>
<l n="59">κύμασι παφλάζοντα πολυφλοίσβοιο μερίμνης. </l>
<l n="60">καὶ γλυκερῆς ἀκόρητος ἔσω Λιβανηίδος ὕλης </l>
<l n="61">οἰώθη Διόνυσος ἐρημαίῃ παρὰ νύμφῃ, </l>
<l n="62">οἰώθη Διόνυσος. Ὀρειάδες εἴπατε Νύμφαι, </l>
<l n="63">τί πλέον ἤθελεν ἄλλο φιλαίτερον, ἢ χρόα κούρης </l>
<l n="64">μοῦνος ἰδεῖν δυσέρωτος ἐλεύθερος Ἐννοσιγαίου; </l>
<l n="65">καὶ δολίην Διόνυσος ἔχων ἀγέλαστον ὀπωπὴν </l>
<l n="66">παρθενικὴν ἐρέεινεν Ἀδώνιδος ἀμφὶ τοκῆος, </l>
<l n="67">ὡς φίλος, ὡς ὁμόθηρος ὀρίδρομος· ἱσταμένης δὲ </l>
<l n="68">στήθεϊ χεῖρα πέλασσε δυσίμερον, ἄκρα δὲ μίτρης </l>
<l n="69">ὡς ἀέκων ἔθλιψεν· ἐπιψαύουσα δὲ μαζῶν </l>
<l n="70">δεξιτερὴ νάρκησε γυναιμανέος Διονύσου. </l>
<l n="71">καὶ κύσε νηρίθμοισι φιλήμασι λάθριος ἕρπων </l>
<l n="72">χῶρον, ὅπῃ πόδα θῆκε, καὶ ἣν ἐπάτησε κονίην </l>
<l n="73">παρθενικὴ ῥοδόεντι καταυγάζουσα πεδίλῳ· </l>
<l n="74">καὶ γλυκὺν αὐχένα Βάκχος ἐδέρκετο καὶ σφυρὰ κούρης </l>
<l n="75">νισομένης καὶ κάλλος, ὅ περ φύσις ὤπασε νύμφῃ, </l>
<l n="76">κάλλος, ὅ περ φύσις εὗρε· καὶ οὐ ξανθόχροϊ κόσμῳ </l>
<l n="77">χρισαμένη Βερόη ῥοδοειδέα κύκλα προσώπου </l>
<l n="78">ψευδομένας ἐρύθηνε νόθῳ σπινθῆρι παρειάς, </l>
<l n="79">οὐ χροὸς ἀντιτύποιο διαυγέι μάρτυρι χαλκῷ </l>
<l n="80">μιμηλῆς ἐγέλασσεν ἐς ἄπνοον εἶδος ὀπωπῆς </l>
<l n="81">κάλλος ἑὸν κρίνουσα, καὶ οὐ τεχνήμονι θεσμῷ <pb/> </l>
<l n="82">πολλάκις ἰσάζουσα παρ' ὀφρύσιν ἄκρα κομάων </l>
<l n="83">πλαζομένης ἔστησε μετήλυδα βότρυν ἐθείρης. </l>
<l n="84">ἀλλὰ γυναιμανέοντα πολὺ πλέον ὀξέι κέντρῳ </l>
<l n="85">ἀγλαΐαι κλονέουσιν ἀκηδέστοιο προσώπου, </l>
<l n="86">καὶ πλόκαμοι ῥυπόωντες ἀκοσμήτοιο καρήνου </l>
<l n="87">ἁβρότεροι γεγάασιν, ὅτ' ἀπλεκέες καὶ ἀλῆται </l>
<l n="88">χιονέῳ στιχόωσι παρήοροι ἀμφὶ προσώπῳ. </l>
<l n="89" rend="indent(1)">καί ποτε διψήσασα μετέστιχε γείτονα πηγήν, </l>
<l n="90">οὐρανίου πυρόεντος ἱμασσομένη Κυνὸς ἀτμῷ, </l>
<l n="91">χείλεσι καρχαλέοισι· καθελκομένῳ δὲ καρήνῳ </l>
<l n="92">κάμπτετο κυρτωθεῖσα, καὶ εἰς στόμα πολλάκι κούρη </l>
<l n="93">χερσὶ βαθυνομένῃσιν ἀρύετο πάτριον ὕδωρ, </l>
<l n="94">ἄχρι κορεσσαμένη λίπε νάματα· χαζομένης δὲ </l>
<l n="95">ἱμερτῇ Διόνυσος ὑποκλίνας γόνυ πηγῇ </l>
<l n="96">κοιλαίνων παλάμας ἐρατὴν μιμήσατο κούρην, </l>
<l n="97">νέκταρος αὐτοχύτοιο πιὼν γλυκερώτερον ὕδωρ. </l>
<l n="98">καί μιν ἐσαθρήσασα πόθου δεδονημένον οἴστρῳ </l>
<l n="99">πηγαίη βαθύκολπος ἀσάμβαλος ἴαχε Νύμφη· </l>
<l n="100" rend="indent(1)">„ψυχρὸν ὕδωρ, Διόνυσε, μάτην πίες· οὐ δύναται γὰρ </l>
<l n="101">σβέσσαι δίψαν ἔρωτος ὅλος ῥόος Ὠκεανοῖο. </l>
<l n="102">εἴρεο σὸν γενέτην, ὅτι τηλίκον οἶδμα περήσας </l>
<l n="103">νυμφίος Εὐρώπης οὐκ ἔσβεσεν ἱμερόεν πῦρ, </l>
<l n="104">ἀλλ' ἔτι μᾶλλον ἔκαμνεν ἐν ὕδασιν· ὑγροπόρου δὲ </l>
<l n="105">μάρτυρα λάτριν Ἔρωτος ἔχεις Ἀλφειὸν ἀλήτην, </l>
<l n="106">ὅττι τόσοις ῥοθίοισι δι' ὕδατος ὕδατα σύρων </l>
<l n="107">οὐ φύγε θερμὸν ἔρωτα, καὶ εἰ πέλεν ὑγρὸς ἀκοίτης. <pb/> </l>
<l n="108" rend="indent(1)">ὣς φαμένη πηγαῖον ἐδύσατο σύγχρονον ὕδωρ </l>
<l n="109">Νηιὰς ἀκρήδεμνος ἐπεγγελόωσα Λυαίῳ. </l>
<l n="110">καὶ θεὸς ὑγρομέδοντι Ποσειδάωνι μεγαίρων </l>
<l n="111">εἶχε φόβον καὶ ζῆλον, ἐπεὶ πίε παρθένος ὕδωρ </l>
<l n="112">ἀντὶ μέθης, καὶ κωφὸν ἐς ἠέρα ῥήξατο φωνήν, </l>
<l n="113">οἷα περ εἰσαΐουσαν ἔχων πειθήμονα κούρην· </l>
<l n="114" rend="indent(1)">„παρθένε, δέχνυσο νέκταρ· ἔα φιλοπάρθενον ὕδωρ· </l>
<l n="115">φεῦγε ποτὸν κρηναῖον, ὅπως μὴ σεῖο κορείην </l>
<l n="116">ὑδατόεις κλέψειεν ἐν ὕδασι Κυανοχαίτης, </l>
<l n="117">ὅττι γυναιμανέων δολόεις πέλε· Θεσσαλίδος δὲ </l>
<l n="118">Τυροῦς οἶδας ἔρωτα καὶ ὑγροπόρους ὑμεναίους· </l>
<l n="119">καὶ σὺ ῥόον δολόεντα φυλάσσεο, μὴ σέο μίτρην </l>
<l n="120">ψευδαλέος λύσειε, γαμοκλόπος ὥς περ Ἐνιπεύς. </l>
<l n="121">ἤθελον εἰ γενόμην καὶ ἐγὼ ῥόος, ὡς Ἐνοσίχθων, </l>
<l n="122">καὶ κελάδων πήχυνα ποθοβλήτῳ παρὰ πηγῇ </l>
<l n="123">διψαλέην ἀφύλακτον ἐμὴν Λιβανηίδα Τυρώ.“ </l>
<l n="124" rend="indent(1)">εἶπε θεός· μελέων δὲ μετάτροπον εἶδος ἀμείψας, </l>
<l n="125">ὁππόθι παρθένος ἦεν, ἐδύσατο δάσκιον ὕλην </l>
<l n="126">Εὔιος ἀγρευτῆρι πανείκελος· ἁβροκόμῳ δὲ </l>
<l n="127">ἀλλοφυὴς ἄγνωστος ὁμίλεεν ἄζυγι κούρῃ </l>
<l n="128">εἴκελος ἡβητῆρι, καὶ ἀκλινὲς ἀμφὶ προσώπῳ </l>
<l n="129">ψευδαλέον μίμημα σαόφρονος ἔπλασεν αἰδοῦς· </l>
<l n="130">καὶ πῇ μὲν σκοπίαζεν ἐρημάδος ἄκρον ἐρίπνης, </l>
<l n="131">πῇ δὲ τανυπτόρθοιο βαθύσκιον εἰς ῥάχιν ὕλης, </l>
<l n="132">εἰς πίτυν ὄμμα φέρων βεβιημένον, ἄλλοτε πεύκην <pb/> </l>
<l n="133">ἢ πτελέην ἐδόκευε· φυλασσομένου δὲ προσώπου </l>
<l n="134">ὄμμασι λαθριδίοισιν ἐδέρκετο γείτονα κούρην, </l>
<l n="135">μή μιν ἀλυσκάζειε μετάτροπος· ἠιθέῳ γὰρ </l>
<l n="136">κάλλος ὀπιπεύοντι καὶ ἥλικος ὄμματα κούρης </l>
<l n="137">Κυπριδίων ἐλάχεια παραίφασίς ἐστιν ἐρώτων. </l>
<l n="138" rend="indent(1)">καὶ Βερόης σχεδὸν ἦλθε καὶ ἤθελε μῦθον ἐνίψαι, </l>
<l n="139">ἀλλὰ φόβῳ πεπέδητο. φιλεύιε, πῇ σέο θύρσοι </l>
<l n="140">ἀνδροφόνοι; πῇ φρικτὰ κεράατα; πῇ σέο χαίτης </l>
<l n="141">γλαυκὰ πεδοτρεφέων ὀφιώδεα δεσμὰ δρακόντων; </l>
<l n="142">πῇ στομάτων μύκημα βαρύβρομον; ἆ μέγα θαῦμα, </l>
<l n="143">παρθένον ἔτρεμε Βάκχος, ὃν ἔτρεμε φῦλα Γιγάντων· </l>
<l n="144">Γηγενέων ὀλετῆρα φόβος νίκησεν Ἐρώτων· </l>
<l n="145">τοσσατίων δ' ἤμησεν ἀρειμανέων γένος Ἰνδῶν, </l>
<l n="146">καὶ μίαν ἱμερόεσσαν ἀνάλκιδα δείδιε κούρην, </l>
<l n="147">δείδιε θηλυτέρην ἁπαλόχροον· ἐν δὲ κολώναις </l>
<l n="148">θηρονόμῳ νάρθηκι κατεπρήυνε λεόντων </l>
<l n="149">φρικαλέον μύκημα, καὶ ἔτρεμε θῆλυν ἀπειλήν. </l>
<l n="150">καί οἱ ἐριπτοίητον ὑπὸ στόμα μῦθος ἀλήτης </l>
<l n="151">γλῶσσαν ἐς ἀκροτάτην ἐτιταίνετο χείλεϊ γείτων, <pb/> </l>
<l n="152">ἐκ φρενὸς ἀίσσων καὶ ἐπὶ φρένα νόστιμος ἕρπων· </l>
<l n="153">ἀλλὰ φόβον γλυκύπικρον ἔχων αἰδήμονι σιγῇ </l>
<l n="154">εἰς φάος ἐσσυμένην παλινάγρετον ἔσπασε φωνήν. </l>
<l n="155">καὶ μόγις ὑστερόμυθον ὑπὸ στόμα δεσμὸν ἀράξας </l>
<l n="156">αἰδοῦς ἀμβολιεργὸν ἀπεσφήκωσε σιωπήν, </l>
<l n="157">καὶ Βερόην ἐρέεινε χέων ψευδήμονα φωνήν· </l>
<l n="158" rend="indent(1)">„Ἄρτεμι, πῇ σέο τόξα; τίς ἥρπασε σεῖο φαρέτρην; </l>
<l n="159">πῇ λίπες, ὃν φορέεις ἐπιγουνίδος ἄχρι χιτῶνα; </l>
<l n="160">πῇ σέο κεῖνα πέδιλα, θοώτερα κυκλάδος αὔρης; </l>
<l n="161">πῇ χορὸς ἀμφιπόλων; πῇ δίκτυα; πῇ κύνες ἀργαί; </l>
<l n="162">οὐ δρόμον ἐντύνεις κεμαδοσσόον· οὐκ ἐθέλεις γὰρ </l>
<l n="163">ἀγρώσσειν, ὅθι Κύπρις Ἀδώνιδος ἐγγὺς ἰαύει.“ </l>
<l n="164" rend="indent(1)">ἔννεπε θάμβος ἔχων ἀπατήλιον· ἐν κραδίῃ δὲ </l>
<l n="165">παρθενικὴ μείδησεν· ἀπειροκάκῳ δὲ μενοινῇ </l>
<l n="166">αὐχένα γαῦρον ἄειρεν ἀγαλλομένη χάριν ἥβης, </l>
<l n="167">ὅττι, γυνή περ ἐοῦσα, φυὴν ἤικτο θεαίνῃ· </l>
<l n="168">οὐδὲ δόλον γίνωσκε νοοπλανέος Διονύσου. </l>
<l n="169">καὶ πλέον ἄχνυτο Βάκχος, ἐπεὶ πόθον οὐ μάθε κούρη </l>
<l n="171">νήπιον ἦθος ἔχουσα, καὶ ἤθελεν, ὄφρα δαείη </l>
<l n="170">οἶστρον ἑὸν βαρύμοχθον, ἐπισταμένης ὅτι κούρης </l>
<l n="172">ὄψιμος ἠιθέῳ περιλείπεται ἐλπὶς ἐρώτων </l>
<l n="173">ἐσσομένης φιλότητος, ἐπ' ἀπρήκτῳ δὲ μενοινῇ </l>
<l n="174">ἀνέρες ἱμείρουσιν, ὅτ' ἀγνώσσουσι γυναῖκες. </l>
<l n="175" rend="indent(1)">καὶ θεὸς ἦμαρ ἐπ' ἦμαρ ἔσω πιτυώδεος ὕλης </l>
<l n="176">δείελος, εἰς μέσον ἦμαρ, ἑώιος, ἕσπερος ἕρπων, <pb/> </l>
<l n="177">παρθενικῇ παρέμιμνε, καὶ ἤθελεν εἰσέτι μίμνειν· </l>
<l n="178">πάντων γὰρ κόρος ἐστὶ παρ' ἀνδράσιν, ἡδέος ὕπνου </l>
<l n="179">μολπῆς τ' εὐκελάδοιο καὶ ὁππότε κάμπτεται ἀνὴρ </l>
<l n="180">εἰς δρόμον ὀρχηστῆρα· γυναιμανέοντι δὲ μούνῳ </l>
<l n="181">οὐ κόρος ἐστὶ πόθων· ἐψεύσατο βίβλος Ὁμήρου. </l>
<l n="182" rend="indent(1)">καὶ μογέων Διόνυσος ὑπεβρυχᾶτο σιωπῇ, </l>
<l n="183">δαιμονίῃ μάστιγι τετυμμένος, ἔνδοθι πέσσων </l>
<l n="184">κρυπτὸν ἀκοιμήτων ὑποκάρδιον ἕλκος ἐρώτων. </l>
<l n="185">ὡς δ' ὅτε βοῦς ἀκίχητος ἔσω πλαταμῶνος ὁδεύων </l>
<l n="186">ἐσμὸν ὀρεσσινόμων παρεμέτρεεν ἠθάδα ταύρων </l>
<l n="187">οἰστρηθεὶς ἀγέληθεν, ὃν εὐπετάλῳ παρὰ λόχμῃ </l>
<l n="189">βουτύπος ὀξυόεντι μύωψ ἐχαράσσετο κέντρῳ </l>
<l n="188">ἀπροϊδής, ὀλίγῳ δὲ δέμας βεβολημένος οἴστρῳ </l>
<l n="190">τηλίκος ἐστυφέλικτο, καὶ ὄρθιον ὑψόθι νώτου </l>
<l n="191">ἂψ ἀνασειράζων παλινάγρετον ἔκλασεν οὐρὴν </l>
<l n="192">κυρτὸς ἐπιτρίβων σκοπέλων ῥάχιν, ἀντίτυπον δὲ </l>
<l n="193">ὀξὺ κέρας δόχμωσεν ἀνούτατον ἠέρα τύπτων· </l>
<l n="194">οὕτω καὶ Διόνυσον, ὃν ἔστεφε πολλάκι Νίκη, </l>
<l n="195">βαιὸς Ἔρως οἴστρησε βαλὼν πανθελγέι κέντρῳ. </l>
<l n="196" rend="indent(1)">ὀψὲ δὲ μαστεύων γλυκὺ φάρμακον εἰς ἀφροδίτην </l>
<l n="197">Πανὶ δασυστέρνῳ Παφίης ἐγκύμονι μύθων </l>
<l n="198">Κυπριδίην ἄγρυπνον ἑὴν ἀνέφαινεν ἀνάγκην, </l>
<l n="199">καὶ βουλὴν ἐρέεινεν, ἀλεξήτειραν ἐρώτων. <pb/> </l>
<l n="200">καὶ καμάτους Βάκχοιο πυρὶ πνείοντας ἀκούων </l>
<l n="201">Πὰν κερόεις ἐγέλασσε, κατεκλάσθη δὲ μενοινὴν </l>
<l n="202">οἰκτείρων δυσέρωτα δυσίμερος· εἶπε δὲ βουλὴν </l>
<l n="203">Κυπριδίην· ὀλίγην δὲ παραίφασιν εἶχεν ἐρώτων </l>
<l n="204">ἄλλον ἰδὼν φλεχθέντα μιῆς σπινθῆρι φαρέτρης· </l>
<l n="205" rend="indent(1)">„ξυνὰ παθών, φίλε Βάκχε, τεὰς ᾤκτειρα μερίμνας· </l>
<l n="206">καὶ σὲ πόθεν νίκησεν Ἔρως θρασύς; εἰ θέμις εἰπεῖν, </l>
<l n="207">εἰς ἐμὲ καὶ Διόνυσον Ἔρως ἐκένωσε φαρέτρην. </l>
<l n="208">ἀλλὰ πόθου δολίοιο πολύτροπον ἦθος ἐνίψω. </l>
<l n="209">πᾶσα γυνὴ ποθέει πλέον ἀνέρος, αἰδομένη δὲ </l>
<l n="210">κεύθει κέντρον Ἔρωτος ἐρωμανέουσα καὶ αὐτή, </l>
<l n="211">καὶ μογέει πολὺ μᾶλλον, ἐπεὶ σπινθῆρες ἐρώτων </l>
<l n="212">θερμότεροι γεγάασιν, ὅτε κρύπτουσι γυναῖκες </l>
<l n="213">ἐνδόμυχον πραπίδεσσι πεπαρμένον ἰὸν ἐρώτων. </l>
<l n="214">καὶ γὰρ ὅτ' ἀλλήλῃσι πόθων ἐνέπουσιν ἀνάγκην, </l>
<l n="215">λυσιπόνοις ὀάροισιν ὑποκλέπτουσι μερίμνας </l>
<l n="216">Κυπριδίας. σὺ δέ, Βάκχε, τεῶν ὀχετηγὸν ἐρώτων </l>
<l n="217">μιμηλῆς ἐρύθημα φέρων ἀπατήλιον αἰδοῦς, </l>
<l n="218">οἷα σαοφρονέουσαν ἔχων ἀγέλαστον ὀπωπήν, </l>
<l n="219">ὡς ἀέκων Βερόης σχεδὸν ἵστασο· καὶ λίνα πάλλων </l>
<l n="220">θαύματι μὲν δολίῳ ῥοδοειδέα δέρκεο κούρην, </l>
<l n="221">κάλλος ἐπαινήσας, ὅτι τηλίκον οὐ λάχεν Ἥρη, <pb/> </l>
<l n="222">πεπταμένῃ δὲ μέτωπον ἀφειδέι χειρὶ πατάξας </l>
<l n="223">ψευδαλέον σέο θάμβος ἐχέφρονι δείκνυε σιγῇ. </l>
<l n="224">καὶ Χάριτας κίκλησκε χερείονας, ἀμφοτέρων δὲ </l>
<l n="225">μορφῇ μῶμον ἄναπτε, καὶ Ἀρτέμιδος καὶ Ἀθήνης, </l>
<l n="226">καὶ Βερόην ἀγόρευε φαεινοτέρην Ἀφροδίτης· </l>
<l n="227">κούρη δ' εἰσαΐουσα τεὴν ψευδήμονα μομφὴν </l>
<l n="228">αἴνῳ τερπομένη πλέον ἵσταται· οὐκ ἐθέλει γὰρ </l>
<l n="229">ὄλβον ὅλον χρύσειον, ὅσον ῥοδέης περὶ μορφῆς </l>
<l n="230">εἰσαΐειν, ὅτι κάλλος ὑπέρβαλεν ἥλικος ἥβης· </l>
<l n="231">παρθενικὴν δ' ἐς ἔρωτα νοήμονι θέλγε σιωπῇ, </l>
<l n="232">κινυμένων βλεφάρων ἀντώπια νεύματα πέμπων. </l>
<l n="233">ἀλλὰ φόβος μεθέπει σε σαόφρονος ἐγγύθι κούρης· </l>
<l n="234">εἰπέ, τί σοὶ ῥέξει μία παρθένος; οὐ δόρυ πάλλει, </l>
<l n="235">οὐ ῥοδέῃ παλάμῃ τανύει βέλος· ἔγχεα κούρης </l>
<l n="236">ὀφθαλμοὶ γεγάασιν ἀκοντιστῆρες ἐρώτων, </l>
<l n="237">παρθενικῆς δὲ βέλεμνα ῥοδώπιδές εἰσι παρειαί. </l>
<l n="238">ἕδνα δὲ σεῖο πόθοιο, τεῆς κειμήλια νύμφης, </l>
<l n="239">μὴ λίθον Ἰνδῴην, μὴ μάργαρα χειρὶ τινάξῃς, <pb/> </l>
<l n="240">οἷα γυναιμανέοντι πέλει θέμις· εἰς Παφίην γὰρ </l>
<l n="241">ἀμφιέπεις τεὸν εἶδος ἐπάρκιον, εὐαφέος δὲ </l>
<l n="242">κάλλεος ἱμείρουσι καὶ οὐ χρυσοῖο γυναῖκες. </l>
<l n="243">μαρτυρίης ἑτέρης οὐ δεύομαι· ἁβροκόμου γὰρ </l>
<l n="244">ποῖα παρ' Ἐνδυμίωνος ἐδέξατο δῶρα Σελήνη; </l>
<l n="245">Κύπριδι ποῖον Ἄδωνις ἐδείκνυεν ἕδνον ἐρώτων; </l>
<l n="246">ἄργυρον Ὠρίων οὐκ ὤπασεν Ἠριγενείῃ· </l>
<l n="247">οὐ Κέφαλος πόρεν ὄλβον ἐπήρατος· ἀλλ' ἄρα μοῦνος </l>
<l n="248">χωλὸς ἐὼν Ἥφαιστος ἀθελγέος εἵνεκα μορφῆς </l>
<l n="249">ὤπασε ποικίλα δῶρα, καὶ οὐ παρέπεισεν Ἀθήνην· </l>
<l n="250">οὐ πέλεκυς χραίσμησε λεχώιος· ἀλλὰ θεαίνης </l>
<l n="251">ἱμείρων ἀφάμαρτε. σὲ δὲ ζυγίων ὑμεναίων </l>
<l n="252">φέρτερον, ἢν ἐθέλῃς, θελκτήριον ἄλλο διδάξω· </l>
<l n="253">βάρβιτα χειρὶ τίταινε, τεῆς ἀναθήματα Ῥείης, </l>
<l n="254">Κύπριδος ἁβρὸν ἄγαλμα παροίνιον· ἀμφοτέροις δὲ </l>
<l n="255">πλήκτροις καὶ στομάτεσσι χέων ἑτερόθροον ἠχώ, </l>
<l n="256">Δάφνην πρῶτον ἄειδε καὶ ἀσταθέος δρόμον Ἠχοῦς </l>
<l n="257">καὶ κτύπον ὑστερόφωνον ἀσιγήτοιο θεαίνης, </l>
<l n="258">ὅττι θεοὺς ποθέοντας ἀπέστυγον· ἀλλὰ καὶ αὐτὴν </l>
<l n="259">μέλπε Πίτυν φυγόδεμνον, ὀρειάσι σύνδρομον αὔραις, <pb/> </l>
<l n="260">Πανὸς ἀλυσκάζουσαν ἀνυμφεύτους ὑμεναίους· </l>
<l n="261">μέλπε μόρον φθιμένης αὐτόχθονα· μέμφεο γαίῃ. </l>
<l n="262">καὶ τάχα δακρύσειε γοήμονος ἄλγεα νύμφης </l>
<l n="263">καὶ μόρον οἰκτείρουσα· σὺ δὲ φρένα τέρπεο σιγῇ </l>
<l n="264">μυρομένης ὁρόων μελιηδέα δάκρυα κούρης ... </l>
<l n="265">οὐδὲ γέλως πέλε τοῖος, ἐπεὶ πλέον οἴνοπι μορφῇ </l>
<l n="266">ἱμερταὶ γεγάασιν, ὅτε στενάχουσι γυναῖκες. </l>
<l n="267">μέλψον ἐρωμανέουσαν ἐπ' Ἐνδυμίωνι Σελήνην, </l>
<l n="268">μέλπε γάμον χαρίεντος Ἀδώνιδος, εἰπὲ καὶ αὐτὴν </l>
<l n="269">αὐχμηρὴν ἀπέδιλον ἀλωομένην Ἀφροδίτην, </l>
<l n="270">νυμφίον ἰχνεύουσαν ὀρίδρομον· οὐδέ σε φεύγει </l>
<l n="271">πατρῴων ἀίουσα μελίφρονα θεσμὸν ἐρώτων. </l>
<l n="272">σοὶ μὲν ἐγὼ τάδε πάντα, δυσίμερε Βάκχε, πιφαύσκω· </l>
<l n="273">ἀλλά με καὶ σὺ δίδαξον ἐμῆς θελκτήριον Ἠχοῦς.“ </l>
<l n="274" rend="indent(1)">ὣς εἰπὼν ἀπέπεμπε γεγηθότα παῖδα Θυώνης. </l>
<l n="275" rend="indent(1)">καί ποτε νηπιάχοισιν ἐν ἤθεσιν εἴρετο κούρη </l>
<l n="276">υἷα Διὸς παρεόντα, τίς ἔπλετο καὶ τίνος εἴη· <pb/> </l>
<l n="277">καὶ πρόφασιν μόγις εὗρε παρὰ προθύροις Ἀφροδίτης </l>
<l n="278">ὄρχατον ἀμπελόεντα καὶ ὄμπνια λήια γαίης </l>
<l n="279">καὶ δροσερὸν λειμῶνα καὶ αἰόλα δένδρα δοκεύων </l>
<l n="280">ἤθεσι κερδαλέοισι, καὶ οἷά τε γηπόνος ἀνήρ, </l>
<l n="281">ἀμφὶ γάμου τινὰ μῦθον ἀσημάντῳ φάτο φωνῇ· </l>
<l n="282" rend="indent(1)">„εἰμὶ τεοῦ Λιβάνοιο γεωμόρος· ἢν ἐθελήσῃς, </l>
<l n="283">ἀρδεύω σέο γαῖαν, ἐγὼ σέο καρπὸν ἀέξω. </l>
<l n="284">Ὡράων πισύρων νοέω δρόμον· ἱσταμένην δὲ </l>
<l n="285">νύσσαν ὀπιπεύων φθινοπωρίδα τοῦτο βοήσω· </l>
<l n="286">’Σκορπίος ἀντέλλει βιοτήσιος, ἔστι δὲ κῆρυξ </l>
<l n="287">αὔλακος εὐκάρποιο· βόας ζεύξωμεν ἀρότρῳ </l>
<l n="288">Πληιάδες δύνουσι· πότε σπείρωμεν ἀρούρας; </l>
<l n="289">αὔλακες ὠδίνουσιν, ὅτε δρόσος εἰς χθόνα πίπτει </l>
<l n="290">λουομένην Φαέθοντι.’ καὶ Ἀρκάδος ἐγγὺς Ἁμάξης </l>
<l n="291">χείματος ὀμβρήσαντος ἰδὼν Ἀρκτοῦρον ἐνίψω· </l>
<l n="292">’διψαλέη πότε γαῖα Διὸς νυμφεύεται ὄμβρῳ;’ </l>
<l n="293">εἴαρος ἀντέλλοντος ἑώιος εἰς σὲ βοήσω· </l>
<l n="294">’ἄνθεα σεῖο τέθηλε· πότε κρίνα καὶ ῥόδα τίλλω; </l>
<l n="301">ἠνίδε, πῶς ὑάκινθος ἐπέτρεχε γείτονι μύρτῳ, </l>
<l n="302">πῶς γελάᾳ νάρκισσος ἐπιθρῴσκων ἀνεμώνῃ <pb/> </l>
<l n="295">καὶ σταφυλὴν ὁρόων θέρεος παρεόντος ἐνίψω· </l>
<l n="296">’ἄμπελος ἡβώωσα πεπαίνεται ἄμμορος ἅρπης· </l>
<l n="297">παρθένε, σύγγονος ἦλθε· πότε τρυγόωμεν ὀπώρην; </l>
<l n="298">σὸς στάχυς ἠέξητο καὶ ἀμητοῖο χατίζει· </l>
<l n="299">λήιον ἀμήσω σταχυηφόρον, ἀντὶ δὲ Δηοῦς </l>
<l n="300">μητρὶ τεῇ ῥέξαιμι θαλύσια Κυπρογενείῃ.’ </l>
<l n="303">δέξο δὲ γειοπόνον με τεῆς ὑποεργὸν ἀλωῆς· </l>
<l n="304">ὑμετέρης με κόμιζε φυτηκόμον Ἀφρογενείης, </l>
<l n="305">ὄφρα φυτὸν πήξαιμι φερέσβιον, ἡμερίδων δὲ </l>
<l n="306">ὄμφακα γινώσκω νεοθηλέα χερσὶν ἀφάσσων. </l>
<l n="307">οἶδα, πόθεν ποτὲ μῆλα πεπαίνεται· οἶδα φυτεῦσαι </l>
<l n="308">καὶ πτελέην τανύφυλλον ἐρειδομένην κυπαρίσσῳ· </l>
<l n="309">ἄρσενα καὶ φοίνικα γεγηθότα θήλεϊ μίσγω, </l>
<l n="310">καὶ κρόκον, ἢν ἐθέλῃς, παρὰ μίλακι καλὸν ἀέξω. </l>
<l n="311">μή μοι χρυσὸν ἄγῃς κομιδῆς χάριν· οὐ χρέος ὄλβου· </l>
<l n="312">μισθὸν ἔχω δύο μῆλα, μιῆς ἕνα βότρυν ὀπώρης.“ </l>
<l n="313" rend="indent(1)">τοῖα μάτην ἀγόρευε, καὶ οὐκ ἠμείβετο κούρη </l>
<l n="314">Βάκχου μὴ νοέουσα γυναιμανέος στίχα μύθων. </l>
<l n="315" rend="indent(1)">ἀλλὰ δόλῳ δόλον ἄλλον ἐπέρραφεν Εἰραφιώτης· </l>
<l n="316">καὶ Βερόης ἀπὸ χειρὸς ἐδέχνυτο δίκτυα θήρης </l>
<l n="317">οἷά τε θαμβήσας τεχνήμονα, πυκνὰ δὲ σείων </l>
<l n="318">εἰς χρόνον ἀμφελέλιζε, καὶ εἴρετο πολλάκι κούρην· <pb/> </l>
<l n="319" rend="indent(1)">„τίς θεὸς ἔντεα ταῦτα, τίς οὐρανίη κάμε τέχνη; </l>
<l n="320">τίς κάμε; καὶ γὰρ ἄπιστον ἔχω νόον, ὅττι τελέσσει </l>
<l n="321">ζηλομανὴς Ἥφαιστος Ἀδώνιδι τεύχεα θήρης.“ </l>
<l n="322" rend="indent(1)">εἶπεν ἀκηλήτοιο παραπλάζων φρένα κούρης. </l>
<l n="323" rend="indent(1)">καί ποτε πεπταμένων ἀνεμωνίδος ὑψόθι φύλλων </l>
<l n="324">νήδυμον ὕπνον ἴαυεν· ὄναρ δέ οἱ ἔπλετο κούρη </l>
<l n="325">εἵματι νυμφιδίῳ πεπυκασμένη. ἀντίτυπον γὰρ </l>
<l n="326">ἔργον, ὅ περ τελέει τις ἐν ἤματι, νυκτὶ δοκεύει· </l>
<l n="327">βουκόλος ὑπνώων κεραοὺς βόας εἰς νομὸν ἕλκει· </l>
<l n="328">δίκτυα θηρητῆρι φαείνεται ὄψις ὀνείρου· </l>
<l n="329">γειοπόνοι δ' εὕδοντες ἀροτρεύουσιν ἀρούρας, </l>
<l n="330">αὔλακα δὲ σπείρουσι φερέσταχυν· ἀζαλέῃ δὲ </l>
<l n="331">ἄνδρα μεσημβρίζοντα κατάσχετον αἴθοπι δίψῃ </l>
<l n="332">εἰς ῥόον, εἰς ἀμάρην ἀπατήλιος ὕπνος ἐλαύνει. </l>
<l n="333">οὕτω καὶ Διόνυσος, ἔχων ἰνδάλματα μόχθων, </l>
<l n="334">μιμηλῷ πτερόεντα νόον πόμπευεν ὀνείρῳ, </l>
<l n="335">καὶ σκιεροῖσι γάμοισιν ὁμίλεεν. ἐγρόμενος δὲ </l>
<l n="336">παρθένον οὐκ ἐκίχησε, καὶ ἤθελεν αὖτις ἰαύειν· </l>
<l n="337">καὶ κενεὴν ἐκόμισσε μινυνθαδίης χάριν εὐνῆς, </l>
<l n="338">εὕδων ἐν πετάλοισι ταχυφθιμένης ἀνεμώνης. </l>
<l n="339">μέμφετο δ' ἀφθόγγων πετάλων χύσιν· ἀχνύμενος δὲ </l>
<l n="340">Ὕπνον ὁμοῦ καὶ Ἔρωτα καὶ ἑσπερίην Ἀφροδίτην </l>
<l n="341">τὴν αὐτὴν ἱκέτευεν ἰδεῖν πάλιν ὄψιν ὀνείρου, <pb/> </l>
<l n="342">φάσμα γάμου ποθέων ἀπατήλιον. ἄγχι δὲ μύρτου </l>
<l n="343">πολλάκι Βάκχος ἴαυε, καὶ οὐ γαμίου τύχεν ὕπνου. </l>
<l n="344">ἀλλὰ πόνον γλυκὺν εἶχε, ποθοβλήτῳ δὲ καὶ αὐτὸς </l>
<l n="345">λυσιμελὴς Διόνυσος ἐλύετο γυῖα μερίμνῃ. </l>
<l n="346" rend="indent(1)">καὶ Βερόης γενετῆρι συνέμπορος, υἱέι Μύρρης, </l>
<l n="347">θηροσύνην ἀνέφηνεν· ἀκοντιστῆρι δὲ θύρσῳ ... </l>
<l n="348">στικτὰ νεοσφαγέων ὑπεδύσατο δέρματα νεβρῶν, </l>
<l n="349">λάθριος εἰς Βερόην δεδοκημένος· ἱσταμένου δὲ </l>
<l n="350">παρθένος ἄστατον ὄμμα φυλασσομένη Διονύσου </l>
<l n="351">φάρεϊ μαρμαίρουσαν ἑὴν ἔκρυψε παρειήν, </l>
<l n="352">καὶ πλέον ἔφλεγε Βάκχον, ὅτι δρηστῆρες Ἐρώτων </l>
<l n="353">αἰδομένας ἔτι μᾶλλον ὀπιπεύουσι γυναῖκας, </l>
<l n="354">καὶ πλέον ἱμείρουσι καλυπτομένοιο προσώπου. </l>
<l n="355" rend="indent(1)">καί ποτε μουνωθεῖσαν Ἀδώνιδος ἄζυγα κούρην </l>
<l n="356">ἀθρήσας σχεδὸν ἦλθε, καὶ ἀνδρομέης ἀπὸ μορφῆς </l>
<l n="357">εἶδος ἑὸν μετάμειψε, καὶ ὡς θεὸς ἵστατο κούρῃ· </l>
<l n="358">καί οἱ ἑὸν γένος εἶπε καὶ οὔνομα, καὶ φόνον Ἰνδῶν, </l>
<l n="359">καὶ χορὸν ἀμπελόεντα, καὶ ἡδυπότου χύσιν οἴνου, </l>
<l n="360">ὅττι μιν ἀνδράσιν εὗρε· φιλοστόργῳ δὲ μενοινῇ </l>
<l n="361">θάρσος ἀναιδείῃ κεράσας ἀλλότριον αἰδοῦς </l>
<l n="362">τοίην ποικιλόμυθον ὑποσσαίνων φάτο φωνήν· </l>
<l n="363" rend="indent(1)">„παρθένε, σὸν δι' ἔρωτα καὶ οὐρανὸν οὐκέτι ναίω· </l>
<l n="364">σῶν πατέρων σπήλυγγες ἀρείονές εἰσιν Ὀλύμπου· <pb/> </l>
<l n="365">πατρίδα σὴν φιλέω πλέον αἰθέρος· οὐ μενεαίνω </l>
<l n="366">σκῆπτρα Διὸς γενετῆρος, ὅσον Βερόης ὑμεναίους· </l>
<l n="367">ἀμβροσίης σέο κάλλος ὑπέρτερον· αἰθερίου δὲ </l>
<l n="368">νέκταρος εὐόδμοιο τεοὶ πνείουσι χιτῶνες. </l>
<l n="369">παρθένε, θάμβος ἔχω σέο μητέρα Κύπριν ἀκούων, </l>
<l n="370">ὅττι σε κεστὸς ἔλειπεν ἀθελγέα· πῶς δὲ σὺ μούνη </l>
<l n="371">σύγγονον εἶχες Ἔρωτα καὶ οὐ μάθες οἶστρον ἐρώτων; </l>
<l n="374">ἀλλ' ἐρέεις Γλαυκῶπιν ἀπειρήτην ὑμεναίων· </l>
<l n="375">νόσφι γάμου βλάστησε καὶ οὐ γάμον οἶδεν Ἀθήνη· </l>
<l n="372">οὔ σε τέκε Γλαυκῶπις ἢ Ἄρτεμις. ἀλλὰ σύ, κούρη, </l>
<l n="373">Κύπριδος αἷμα φέρουσα τί Κύπριδος ὄργια φεύγεις; </l>
<l n="376">μὴ γένος αἰσχύνῃς μητρώιον· Ἀσσυρίου δὲ </l>
<l n="377">εἰ ἐτεὸν χαρίεντος Ἀδώνιδος αἷμα κομίζεις, </l>
<l n="378">ἁβρὰ τελεσσιγάμοιο διδάσκεο θεσμὰ τοκῆος, </l>
<l n="379">καὶ Παφίης ζωστῆρι συνήλικι πείθεο κεστῷ, </l>
<l n="380">καὶ γαμίων πεφύλαξο δυσάντεα μῆνιν Ἐρώτων· </l>
<l n="381">νηλέες εἰσὶν Ἔρωτες, ὅτε χρέος, ὁππότε ποινὴν </l>
<l n="382">ἀπρήκτου φιλότητος ἀπαιτίζουσι γυναῖκας· </l>
<l n="383">οἶσθα γάρ, ὡς πυρόεσσαν ἀτιμήσασα φαρέτρην </l>
<l n="384">μῦθον ἀγηνορίης φιλοπάρθενος ὤπασε Σύριγξ, </l>
<l n="385">ὅττι φυτὸν γεγαυῖα νόθῃ δονακώδεϊ μορφῇ </l>
<l n="386">ἔκφυγε Πανὸς ἔρωτα, πόθους δ' ἔτι Πανὸς ἀείδει· <pb/> </l>
<l n="387">καὶ θυγάτηρ Λάδωνος, ἀειδομένου ποταμοῖο, </l>
<l n="388">ἔργα γάμων στυγέουσα δέμας δενδρώσατο Νύμφη, </l>
<l n="389">ἔμπνοα συρίζουσα, καὶ ὀμφήεντι κορύμβῳ </l>
<l n="390">Φοίβου λέκτρα φυγοῦσα κόμην ἐστέψατο Φοίβου. </l>
<l n="391">καὶ σὺ χόλον δασπλῆτα φυλάσσεο, μή σε χαλέψῃ </l>
<l n="392">θερμὸς Ἔρως βαρύμηνις· ἀφειδήσασα δὲ μίτρης </l>
<l n="393">διπλόον ἄμφεπε Βάκχον ὀπάονα καὶ παρακοίτην· </l>
<l n="394">καὶ λίνα σεῖο τοκῆος Ἀδώνιδος αὐτὸς ἀείρων </l>
<l n="395">λέκτρον ἐγὼ στορέσοιμι κασιγνήτης Ἀφροδίτης. </l>
<l n="396">ποῖά σοι Ἐννοσίγαιος ἐπάξια δῶρα κομίσσει; </l>
<l n="397">ἦ ῥά σοι ἕδνα γάμοιο † δεδέξεται ἁλμυρὸν ὕδωρ </l>
<l n="398">καὶ στορέσει πνείοντα δυσώδεα πόντιον ὀδμὴν </l>
<l n="399">δέρματα φωκάων, Ποσιδήια πέπλα θαλάσσης; </l>
<l n="400">δέρματα φωκάων μὴ δέχνυσο· σεῖο δὲ παστῷ </l>
<l n="401">Βάκχας ἀμφιπόλους, Σατύρους θεράποντας ὀπάσσω· </l>
<l n="402">δέξο μοι ἕδνα γάμοιο καὶ ἀμπελόεσσαν ὀπώρην· </l>
<l n="403">εἰ δ' ἐθέλεις δόρυ θοῦρον, Ἀδώνιδος οἷά τε κούρη, </l>
<l n="404">θύρσον ἔχεις ἐμὸν ἔγχος· ἔα γλωχῖνα τριαίνης. </l>
<l n="405">φεῦγε, φίλη, βαρὺν ἦχον ἀσιγήτοιο θαλάσσης, </l>
<l n="406">φεῦγε δυσαντήτων Ποσιδήιον οἶστρον ἐρώτων. </l>
<l n="407">ἄλλῃ Ἀμυμώνῃ παρελέξατο Κυανοχαίτης, </l>
<l n="408">ἀλλὰ γυνὴ μετὰ λέκτρον ὁμώνυμος ἔπλετο πηγή· </l>
<l n="409">καὶ Σκύλλῃ παρίαυε καὶ εἰναλίην θέτο πέτρην· </l>
<l n="410">Ἀστερίην δ' ἐδίωκε, καὶ ἔπλετο νῆσος ἐρήμη· <pb/> </l>
<l n="411">παρθενικὴν δ' Εὔβοιαν ἐνερρίζωσε θαλάσσῃ. </l>
<l n="412">οὗτος Ἀμυμώνην μνηστεύεται, ὄφρα καὶ αὐτὴν </l>
<l n="413">λαϊνέην τελέσῃ μετὰ δέμνιον· οὗτος ὀπάσσει </l>
<l n="414">ἕδνον ἑῶν θαλάμων ὀλίγον ῥόον ἢ βρύον ἅλμης </l>
<l n="415">ἢ βυθίην τινὰ κόχλον. ἐγὼ δέ σοι εἵνεκα μορφῆς </l>
<l n="416">ἵσταμαι ἀσχαλόων, τίνα σοι, τίνα δῶρα κομίσσω ... </l>
<l n="417">οὐ χατέει χρυσοῖο τέκος χρυσῆς Ἀφροδίτης. </l>
<l n="418">ἀλλά σοι ἐξ Ἀλύβης κειμήλια πολλὰ κομίσσω· </l>
<l n="419">ἄργυρον ἀργυρόπηχυς ἀναίνεται. εἰς σὲ κομίσσω </l>
<l n="420">δῶρα διαστίλβοντα φεραυγέος Ἠριδανοῖο· </l>
<l n="421">Ἡλιάδων ὅλον ὄλβον ἐπαισχύνει σέο μορφὴ </l>
<l n="422">λευκὸν ἐρευθιόωσα, βολαῖς δ' ἀντίρροπος Ἠοῦς </l>
<l n="423">εἴκελος ἠλέκτρῳ Βερόης ἀμαρύσσεται αὐχήν ... </l>
<l n="424">καὶ λίθον ἀστράπτοντα· τεοῦ χροὸς εἶδος ἐλέγχει </l>
<l n="425">μάρμαρα τιμήεντα· μὴ εἴκελον αἴθοπι λύχνῳ </l>
<l n="426">λυχνίδα σοι κομίσοιμι, σέλας πέμπουσιν ὀπωπαί· </l>
<l n="427">μὴ καλύκων ῥοδόεντος ἀναΐσσοντα κορύμβου </l>
<l n="428">σοὶ ῥόδα δῶρα φέροιμι, ῥοδώπιδές εἰσι παρειαί.“ <pb/> </l>
<l n="429" rend="indent(1)">τοῖον ἔπος κατέλεξε· καὶ οὔατος ἔνδοθι κούρη </l>
<l n="430">χεῖρας ἐρεισαμένη διδύμας ἔφραξεν ἀκουάς, </l>
<l n="431">μὴ πάλιν ἄλλον ἔρωτι μεμηλότα μῦθον ἀκούσῃ, </l>
<l n="432">ἔργα γάμου στυγέουσα· ποθοβλήτῳ δὲ Λυαίῳ </l>
<l n="433">μόχθῳ μόχθον ἔμιξε. τί κύντερόν ἐστιν ἐρώτων, </l>
<l n="434">ἢ ὅτε θυμοβόροιο πόθου λυσσώδεϊ κέντρῳ </l>
<l n="435">ἀνέρας ἱμείροντας ἀλυσκάζουσι γυναῖκες </l>
<l n="436">καὶ πλέον οἶστρον ἄγουσι σαόφρονες; ἐνδόμυχος δὲ </l>
<l n="437">διπλόος ἐστὶν ἔρως, ὅτε παρθένος ἀνέρα φεύγει. </l>
<l n="438" rend="indent(1)">ὣς ὁ μὲν οἰστρήεντι πόθου μαστίζετο κεστῷ· </l>
<l n="439">παρθενικῆς δ' ἀπέμιμνεν· ἀμιτροχίτωνι δὲ κούρῃ </l>
<l n="440">σύνδρομον ἀγρώσσοντα νόον πόμπευεν ἀλήτην, </l>
<l n="441">κέντρον ἔχων γλυκύπικρον. ἀνεσσύμενος δὲ θαλάσσης, </l>
<l n="442">ἴκμια διψαλέοιο δι' οὔρεος ἴχνια πάλλων, </l>
<l n="443">παρθενικὴν μάστευε Ποσειδάων μετανάστης, </l>
<l n="444">ἄβροχον ὑδατόεντι περιρραίνων χθόνα ταρσῷ· </l>
<l n="445">καί οἱ ἔτι σπεύδοντι παρὰ κλέτας εὔβοτον ὕλης </l>
<l n="446">οὔρεος ἄκρα κάρηνα ποδῶν ἐλελίζετο παλμῷ ... </l>
<l n="447">εἰς Βερόην σκοπίαζε, καὶ ἐκ ποδὸς ἄχρι καρήνου </l>
<l n="448">κούρης ἱσταμένης διεμέτρεεν ἔνθεον ἥβην· </l>
<l n="449">ὀξὺ δὲ λεπταλέοιο δι' εἵματος οἷα κατόπτρῳ <pb/> </l>
<l n="450">ὄμμασιν ἀπλανέεσσι τύπον τεκμαίρετο μορφῆς, </l>
<l n="451">οἷά τε γυμνωθέντα παρακλιδὸν ἄκρα δοκεύων </l>
<l n="452">στήθεα μαρμαίροντα, πολυπλεκέεσσι δὲ δεσμοῖς </l>
<l n="453">μαζῶν κρυπτομένων φθονερὴν ἐπεμέμφετο μίτρην, </l>
<l n="454">δινεύων ἑλικηδὸν ἐρωμανὲς ὄμμα προσώπου, </l>
<l n="455">παπταίνων ἀκόρητος ὅλον δέμας· οἰστρομανὴς δὲ </l>
<l n="456">εἰναλίην Κυθέρειαν ἁλὸς μεδέων Ἐνοσίχθων </l>
<l n="457">μοχθίζων ἱκέτευε, καὶ ἀγραύλῳ παρὰ ποίμνῃ </l>
<l n="458">παρθένον ἱσταμένην φιλίῳ μειλίξατο μύθῳ· </l>
<l n="459" rend="indent(1)">„Ἑλλάδα καλλιγύναικα γυνὴ μία πᾶσαν ἐλέγχει· </l>
<l n="460">οὐ Πάφος, οὐκέτι Λέσβος ἀείδεται, οὐκέτι Κύπρου </l>
<l n="461">οὔνομα καλλιτόκοιο φατίζεται· οὐκέτι μέλψω </l>
<l n="462">Νάξον ἀειδομένην εὐπάρθενον· ἀλλὰ καὶ αὐτὴ </l>
<l n="463">εἰς τόκον, εἰς ὠδῖνας ἐνικήθη Λακεδαίμων· </l>
<l n="464">οὐ Πάφος, οὐκέτι Λέσβος· Ἀμυμώνης δὲ τιθήνη </l>
<l n="465">ἀντολίη σύλησεν ὅλον κλέος Ὀρχομενοῖο, </l>
<l n="466">μούνην ἀμφιέπουσα μίαν Χάριν· ὁπλοτέρη γὰρ </l>
<l n="467">τρισσάων Χαρίτων Βερόη βλάστησε τετάρτη. </l>
<l n="468">παρθένε, κάλλιπε γαῖαν, ὅ περ θέμις· οὐ σέο μήτηρ </l>
<l n="469">ἐκ χθονὸς ἐβλάστησεν, ἁλὸς θυγάτηρ Ἀφροδίτη· </l>
<l n="470">πόντον ἔχεις ἐμὸν ἕδνον ἀτέρμονα, μείζονα γαίης· <pb/> </l>
<l n="471">σπεῦσον ἐριδμαίνειν ἀλόχῳ Διός, ὄφρα τις εἴπῃ, </l>
<l n="472">ὅττι δάμαρ Κρονίδαο καὶ εὐνέτις Ἐννοσιγαίου </l>
<l n="473">πάντοθι κοιρανέουσιν, ἐπεὶ νιφόεντος Ὀλύμπου </l>
<l n="474">Ἥρη σκῆπτρον ἔχει, Βερόη κράτος ἔσχε θαλάσσης. </l>
<l n="475">οὔ σοι Βασσαρίδας μανιώδεας ἐγγυαλίξω, </l>
<l n="476">οὐ Σάτυρον σκαίροντα καὶ οὐ Σιληνὸν ὀπάσσω· </l>
<l n="477">ἀλλὰ τελεσσιγάμοιο τεῆς θαλαμηπόλον εὐνῆς </l>
<l n="478">Πρωτέα σοι καὶ Γλαῦκον ὑποδρηστῆρα τελέσσω· </l>
<l n="479">δέχνυσο καὶ Νηρῆα καί, ἢν ἐθέλῃς, Μελικέρτην· </l>
<l n="480">καὶ πλατὺν ἀενάου μιτρούμενον ἄντυγι κόσμου </l>
<l n="481">Ὠκεανὸν κελάδοντα τεὸν θεράποντα καλέσσω· </l>
<l n="482">σοὶ ποταμοὺς ξύμπαντας ὀπάονας ἕδνον ὀπάσσω. </l>
<l n="483">εἰ δὲ καὶ ἀμφιπόλοις ἐπιτέρπεαι, εἰς σὲ κομίσσω </l>
<l n="484">θυγατέρας Νηρῆος· ἀναινομένη δὲ γενέσθω </l>
<l n="485">μαῖα Διωνύσοιο τεὴ θαλαμηπόλος Ἰνώ.“ </l>
<l n="486" rend="indent(1)">ἔννεπε· χωομένην δὲ λιπὼν δυσπειθέα κούρην </l>
<l n="487">ἠέρι μῦθον ἔειπε χέων ἀνεμώδεα φωνήν· </l>
<l n="488" rend="indent(1)">„Μύρρης ὄλβιε κοῦρε, λαχὼν εὔπαιδα γενέθλην </l>
<l n="489">τιμὴν μοῦνος ἔχεις διδυμάονα· μοῦνος ἀκούεις </l>
<l n="490">καὶ γενέτης Βερόης καὶ νυμφίος Ἀφρογενείης.“ </l>
<l n="491" rend="indent(1)">τοῖα μὲν Ἐννοσίγαιος ἱμάσσετο κέντορι κεστῷ· </l>
<l n="492">πολλὰ δὲ δῶρα τίταινεν Ἀδώνιδι καὶ Κυθερείῃ, </l>
<l n="493">κούρης ἕδνον ἔρωτος. ὁμοφλέκτῳ δὲ βελέμνῳ </l>
<l n="494">ὄλβον ἄγων Διόνυσος, ὅσον παρὰ γείτονι Γάγγῃ <pb/> </l>
<l n="495">χρυσοφαεῖς ὠδῖνες ἐμαιώσαντο μετάλλων, </l>
<l n="496">πολλὰ μάτην ἱκέτευε θαλασσαίην Ἀφροδίτην. </l>
<l n="497" rend="indent(1)">καὶ Παφίη δεδόνητο, πολυμνήστοιο δὲ κούρης </l>
<l n="498">ἀμφοτέρους μνηστῆρας ἐδείδιεν· ἀμφοτέρων δὲ </l>
<l n="499">ἰσοτύπων ὁρόωσα πόθον καὶ ζῆλον ἐρώτων </l>
<l n="500">ἄρεϊ νυμφιδίῳ Βερόης κήρυξεν ἀγῶνα </l>
<l n="501">καὶ γάμον αἰχμητῆρα καὶ ἱμερόεσσαν ἐνυώ. </l>
<l n="502">καί μιν ὅλην πυκάσασα γυναικείῳ τινὶ κόσμῳ </l>
<l n="503">Κύπρις ἐπ' ἀκροπόληος ἑῆς ἱδρύσατο πάτρης </l>
<l n="504">παρθένον ἀμφήριστον ἀέθλιον ἁβρὸν ἐρώτων· </l>
<l n="505">ἀμφοτέροις δὲ θεοῖσι μίαν πιστώσατο φωνήν· </l>
<l n="506" rend="indent(1)">„ἤθελον, εἰ δύο παῖδας ἐγὼ λάχον, ὄφρα συνάψω </l>
<l n="507">τὴν μὲν ὀφειλομένην Ἐνοσίχθονι, τὴν δὲ Λυαίῳ· </l>
<l n="508">ἀλλ' ἐπεὶ οὐ γενόμην διδυμητόκος, οὐδὲ κελεύει </l>
<l n="509">θεσμὰ γάμων ἄχραντα μίαν ξυνήονα κούρην </l>
<l n="510">ζεῦξαι διχθαδίοισιν ἀμοιβαίοις παρακοίταις, </l>
<l n="511">ἀμφὶ μιῆς ἀλόχοιο μόθος νυμφοστόλος ἔστω· </l>
<l n="512">οὐ γὰρ ἄτερ καμάτου Βερόης λέχος· ἀμφὶ δὲ νύμφης </l>
<l n="513">ἄμφω ἀεθλεύσοιτε γάμου προκέλευθον ἀγῶνα· </l>
<l n="514">ὃς δέ κε νικήσει, Βερόην ἀνάεδνον ἀγέσθω ... </l>
<l n="515">ἀμφοτέροις φίλος ὅρκος· ἐπεὶ περιδείδια κούρης </l>
<l n="516">γείτονος ἀμφὶ πόληος, ὅπῃ πολιοῦχος ἀκούω, <pb/> </l>
<l n="517">πατρίδα μὴ Βερόης Βερόης διὰ κάλλος ὀλέσσω· </l>
<l n="518">συνθεσίας πρὸ γάμοιο τελέσσατε, μὴ μετὰ χάρμην </l>
<l n="519">πόντιος Ἐννοσίγαιος ἀτεμβόμενος περὶ νίκης </l>
<l n="520">γαῖαν ἀιστώσειεν ἑῆς γλωχῖνι τριαίνης, </l>
<l n="521">μὴ κοτέων Διόνυσος Ἀμυμώνης περὶ λέκτρων </l>
<l n="522">ἄστεος ἀμπελόεσσαν ἀμαλδύνειεν ἀλωήν. </l>
<l n="523">εὐμενέες δὲ γένεσθε μετὰ κλόνον· ἀμφότεροι δὲ </l>
<l n="524">φίλτρου ζῆλον ἔχοντες ὁμοφροσύνης ἐνὶ θεσμῷ </l>
<l n="525">κάλλεϊ φαιδροτέρῳ κοσμήσατε πατρίδα νύμφης.“ </l>
<l n="526" rend="indent(1)">ὣς φαμένης μνηστῆρες ἐπῄνεον· ἀμφοτέροις δὲ </l>
<l n="527">ἔμπεδος ὅρκος ἔην Κρονίδης καὶ Γαῖα καὶ Αἰθὴρ </l>
<l n="528">καὶ Στύγιαι ῥαθάμιγγες· ἐπιστώσαντο δὲ Μοῖραι </l>
<l n="529">συνθεσίας· καὶ δῆρις ἀέξετο πομπὸς Ἐρώτων </l>
<l n="530">καὶ κλόνος· ἀμφοτέρους δὲ γαμοστόλος ὥπλισε Πειθώ. </l>
<l n="531">οὐρανόθεν δὲ μολόντες ὀπιπευτῆρες ἀγῶνος </l>
<l n="532">σὺν Διὶ πάντες ἔμιμνον, ὅσοι ναετῆρες Ὀλύμπου, </l>
<l n="533">μάρτυρες ὑσμίνης Λιβανηίδος ὑψόθι πέτρης. </l>
<l n="534" rend="indent(1)">ἔνθα φάνη μέγα σῆμα ποθοβλήτῳ Διονύσῳ· </l>
<l n="535">κίρκος ἀελλήεις χαλάσας πτερὸν ἔγκυον αὔρης </l>
<l n="536">βοσκομένην ἐδίωκε πελειάδα· τὴν δέ τις ἄφνω </l>
<l n="537">ἐκ χθονὸς ἁρπάξας ἁλιαίετος εἰς βυθὸν ἔπτη, </l>
<l n="538">φειδομένοις ὀνύχεσσι μετάρσιον ὄρνιν ἀείρων. </l>
<l n="539">καί μιν ἰδὼν Διόνυσος ἀπέπτυεν ἐλπίδα νίκης· <pb/> </l>
<l n="540">ἔμπης δ' εἰς μόθον ἦλθεν. ἐπ' ἀμφοτέρων δὲ κυδοιμῷ </l>
<l n="541">ὄμματι μειδιόωντι πατὴρ κεχάρητο Κρονίων, </l>
<l n="542">δῆριν ἀδελφειοῖο καὶ υἱέος ὕψι δοκεύων. <pb/> </l>
</div>
<div type="Book" n="43">
<l n="t1"><label type="head">ΔΙΟΝΥΣΙΑΚΩΝ ΤΕΣΣΑΡΑΚΟΣΤΟΝ </label></l>
<l n="t2"><label type="head">ΤΡΙΤΟΝ.</label> </l>
<l n="3" rend="indent(1)">Ὣς ὁ μὲν ἐγρεκύδοιμος Ἄρης, ὀχετηγὸς Ἐρώτων, </l>
<l n="4">νυμφιδίης ἀλάλαζε μάχης θαλαμηπόλον ἠχώ, </l>
<l n="5">καὶ γαμίου πολέμοιο θεμείλια πῆξεν Ἐνυώ· </l>
<l n="6">καὶ κλόνον αἰθύσσων Ἐνοσίχθονι καὶ Διονύσῳ </l>
<l n="5">θοῦρος ἔην Ὑμέναιος, ἐς ὑσμίνην δὲ χορεύων </l>
<l n="6">χάλκεον ἔγχος ἄειρεν Ἀμυκλαίης Ἀφροδίτης, </l>
<l n="7">Ἄρεος ἁρμονίην Φρυγίῳ μυκώμενος αὐλῷ. </l>
<l n="8">καὶ Σατύρων βασιλῆι καὶ ἡνιοχῆι θαλάσσης </l>
<l n="9">παρθένος ἦεν ἄεθλον· ἀναινομένη δὲ σιωπῇ </l>
<l n="10">εἰναλίου μνηστῆρος ἔχειν μετανάστιον εὐνὴν </l>
<l n="11">ὑγρὸν ὑποβρυχίων ἐπεδείδιε παστὸν ἐρώτων </l>
<l n="12">καὶ πλέον ἤθελε Βάκχον· ἔικτο δὲ Δηιανείρῃ, </l>
<l n="13">ἥ ποτε νυμφιδίοιο περιβρομέοντος ἀγῶνος </l>
<l n="14">ἤθελεν Ἡρακλῆα, καὶ ἀσταθέος ποταμοῖο </l>
<l n="15">ἵστατο δειμαίνουσα βοοκραίρους ὑμεναίους. </l>
<l n="16" rend="indent(1)">καὶ δρόμον αὐτοκέλευστον ἔχων ἑλικώδεϊ ῥόμβῳ <pb/> </l>
<l n="17">ἀννέφελος σάλπιζε μέλος πολεμήιον αἰθήρ· </l>
<l n="18">καὶ βλοσυρὸν μύκημα χέων λυσσώδεϊ λαιμῷ </l>
<l n="19">Ἀσσυρίῳ τριόδοντι κορύσσετο Κυανοχαίτης, </l>
<l n="20">σείων πόντιον ἔγχος. ἀπειλήσας δὲ θαλάσσῃ </l>
<l n="21">εἰς ἐνοπὴν Διόνυσος ἐκώμασεν οἴνοπι θύρσῳ, </l>
<l n="22">μητρὸς ὀρεσσινόμοιο καθήμενος ἅρματι Ῥείης· </l>
<l n="23">καί τις ἀεξομένη παρὰ Μυγδόνος ἄντυγα δίφρου </l>
<l n="24">ἄμπελος αὐτοτέλεστος ὅλον δέμας ἔσκεπε Βάκχου, </l>
<l n="25">βόστρυχα μιτρώσασα κατάσκια σύζυγι κισσῷ· </l>
<l n="26">καί τις ὑπὸ ζυγόδεσμα περίπλοκον αὐχένα σείων, </l>
<l n="27">τρηχαλέον μύκημα σεσηρότι χείλεϊ πέμπων, </l>
<l n="28">θηγαλέῳ χθονὸς ἄκρα λέων ἐχαράξατο ταρσῷ. </l>
<l n="29">καὶ βραδὺς ἑρπύζων ἐλέφας παρὰ γείτονι πηγῇ, </l>
<l n="30">ὄρθιον ἀγνάμπτοιο ποδὸς στήριγμα κολάψας, </l>
<l n="31">ὄμβριον ἀζαλέοισιν ἀνήφυσε χείλεσιν ὕδωρ, </l>
<l n="32">καὶ προχοὰς ξήραινε· κονιομένων δὲ ῥοάων </l>
<l n="33">πηγαίην ἀχίτωνα μετήγαγε διψάδα Νύμφην. </l>
<l n="34" rend="indent(1)">καὶ θεὸς ὑγρομέδων ἐκορύσσετο· Νηρεΐδων δὲ </l>
<l n="35">ἦν κλόνος· ἰκμαλέοι δὲ θαλασσαίων ἀπὸ νώτων </l>
<l n="36">δαίμονες ἐστρατόωντο. τανυπτόρθοις δὲ κορύμβοις </l>
<l n="37">δῶμα Ποσειδάωνος ἱμάσσετο, πόντιον ὕδωρ· </l>
<l n="38">καὶ χθονίου λοφόεντος ἀρασσομένου κενεῶνος </l>
<l n="39">ἡμερίδες Λιβάνοιο μετωχλίζοντο τριαίνῃ. <pb/> </l>
<l n="40">καί τινα βοσκομένην μελανόχροον ἐγγύθι πόντου </l>
<l n="41">εἰς βοέην ἀγέλην Ποσιδήιον ἅλματι ταρσῶν </l>
<l n="42">θυιάδες ἐρρώοντο· τανυγλήνοιο δὲ ταύρου </l>
<l n="43">ἡ μὲν ἐφαπτομένη ῥάχιν ἔσχισεν, ἡ δὲ μετώπου </l>
<l n="44">διχθαδίης ἀτίνακτα διέθλασεν ἄκρα κεραίης· </l>
<l n="45">καί τις ἀλοιητῆρι διέτμαγε γαστέρα θύρσῳ· </l>
<l n="46">ἄλλη πλευρὸν ἔτεμνεν ὅλον βοός· ἡμιθανὴς δὲ </l>
<l n="47">ὕπτιος αὐτοκύλιστος ὑπώκλασε ταῦρος ἀρούρῃ· </l>
<l n="48">καὶ βοὸς ἀρτιτόμοιο κυλινδομένοιο κονίῃ </l>
<l n="49">ἡ μὲν ὀπισθιδίους πόδας ἔσπασεν, ἡ δὲ λαβοῦσα </l>
<l n="50">προσθιδίους ἐρύεσκε, πολυστροφάλιγγι δὲ ῥιπῇ </l>
<l n="51">ὄρθιον ἐσφαίρωσεν ἐς ἠέρα δίζυγα χηλήν. </l>
<l n="52" rend="indent(1)">καὶ στρατιῆς Διόνυσος ἐκόσμεεν ἡγεμονῆας, </l>
<l n="53">στήσας πέντε φάλαγγας ἐς ὑδατόεσσαν ἐνυώ. </l>
<l n="54">τῆς πρώτης στιχὸς ἦρχε Κίλιξ εὐάμπελος Οἰνεὺς </l>
<l n="55">υἱὸς Ἐρευθαλίωνος, ὃν ἤροσεν ἐγγύθι Ταύρου </l>
<l n="56">Φυλλίδος ἀγραύλοισιν ὁμιλήσας ὑμεναίοις· </l>
<l n="57">τῆς δ' ἑτέρης ἡγεῖτο μελαγχαίτης Ἑλικάων </l>
<l n="58">ξανθοφυὴς ῥοδέῃσι παρηίσιν, ἀμφὶ δὲ δειρῇ </l>
<l n="59">πλοχμὸς ἐυστροφάλιγγος ἕλιξ ὑπεσύρετο χαίτης· </l>
<l n="60">Οἰνοπίων τριτάτης, Στάφυλος προμάχιζε τετάρτης, </l>
<l n="61">Οἰνομάου δύο τέκνα, φιλακρήτοιο τοκῆος· <pb/> </l>
<l n="62">πέμπτης δ' ἡγεμόνευε Μελάνθιος, ὄρχαμος ἀνδρῶν, </l>
<l n="63">ὃν τέκεν Οἰνώνη Κισσηιάς, ἀμφὶ δὲ κούρῳ </l>
<l n="64">φυταλιῆς πλέξασα θυώδεος ἄκρα πετήλων </l>
<l n="65">σπάργανα βοτρυόεντα πέριξ εἱλίξατο μήτηρ, </l>
<l n="66">υἱέα χυτλώσασα μέθης ἐγκύμονι ληνῷ. </l>
<l n="67">τοίη κισσοφόροισιν ὀιστεύουσα βελέμνοις </l>
<l n="68">σύνδρομος ἀμπελόεντι φάλαγξ ἐκορύσσετο Βάκχῳ. </l>
<l n="69">καὶ στρατιὴν θώρηξε χέων λαοσσόον ἠχώ· </l>
<l n="70" rend="indent(1)">„Βασσαρίδες, μάρνασθε· κορυσσομένου δὲ Λυαίου </l>
<l n="71">αὐλὸς ἐμὸς κερόεις πολεμήιον ἦχον ἀράσσων </l>
<l n="72">ἀντίτυπον φθέγξαιτο μέλος μυκήτορι κόχλῳ, </l>
<l n="73">καὶ διδύμοις πατάγοισι μόθου χαλκόθροον ἠχὼ </l>
<l n="74">τύμπανα δουπήσειεν· Ἐνυαλίῳ δὲ χορεύων </l>
<l n="75">Γλαῦκον ὀιστεύσειε Μάρων ῥηξήνορι θύρσῳ· </l>
<l n="76">καὶ πλοκάμους Πρωτῆος ἀήθεϊ δήσατε κισσῷ, </l>
<l n="77">καὶ Φαρίου πόντοιο λιπὼν Αἰγύπτιον ὕδωρ, </l>
<l n="78">νεβρίδα ποικιλόνωτον ἔχων μετὰ δέρματα φώκης, </l>
<l n="79">αὐχένα κυρτώσειεν ἐμοὶ θρασύν· εἰ δύναται δέ, </l>
<l n="80">Σιληνῷ μεθύοντι κορυσσέσθω Μελικέρτης· </l>
<l n="81">καὶ ναέτην Τμώλοιο μετὰ βρυόεντας ἐναύλους </l>
<l n="82">γηραλέον Φόρκυνα διδάξατε θύρσον ἀείρειν· </l>
<l n="83">καὶ Σάτυρος μενέχαρμος ἑὸν νάρθηκα τινάσσων </l>
<l n="84">διψαλέον Νηρῆα μεταστήσειε θαλάσσης, </l>
<l n="85">ἀμπελόεις δὲ γένοιτο γέρων χερσαῖος ἀλωεὺς </l>
<l n="86">ἀγραύλοις παλάμῃσι· καὶ ἀρτιφύτων ἀπὸ κήπων <pb/> </l>
<l n="87">βόστρυχα μιτρώσασθε Παλαίμονος οἴνοπι δεσμῷ, </l>
<l n="88">καί μιν ὑποδρήσσοντα μετ' Ἰσθμιάδος βυθὸν ἅλμης </l>
<l n="89">πόντιον ἡνιοχῆα κομίσσατε μητέρι Ῥείῃ, </l>
<l n="90">εἰναλίῃ μάστιγι κυβερνητῆρα λεόντων· </l>
<l n="91">οὐ γὰρ ἐμὸν κατὰ πόντον ἀνεψιὸν εἰσέτ' ἐάσσω. </l>
<l n="92">ἀθρήσω δὲ φάλαγγα δορικτήτοιο θαλάσσης </l>
<l n="93">νεβρίδι κοσμηθεῖσαν· ἀπειρήτῃσι δὲ Νύμφαις </l>
<l n="94">κύμβαλα Νηρεΐδεσσιν ὀπάσσατε· μίξατε Βάκχαις </l>
<l n="95">Ὑδριάδας· Θέτιδος δέ, καὶ εἰ γένος ἐστὶ θαλάσσης, </l>
<l n="96">μούνης ξεινοδόκοιο φυλάξατε δῶμα θεαίνης· </l>
<l n="97">Λευκοθέης δ' ἀπέδιλα συνάψατε ταρσὰ κοθόρνοις· </l>
<l n="98">χερσαίη δὲ φανεῖσα συνέμπορος εὐάδι Βάκχῃ </l>
<l n="99">Δωρὶς ἀερτάζειεν ἐμὴν θιασώδεα πεύκην· </l>
<l n="100">καὶ βυθίη Πανόπεια τιναξαμένη βρύον ἅλμης </l>
<l n="101">βόστρυχα μιτρώσειεν ἐχιδνήεντι κορύμβῳ· </l>
<l n="102">Εἰδοθέη δ' ἀέκουσα περίκροτα ῥόπτρα δεχέσθω· </l>
<l n="103">καὶ πόθον ἶσον ἔχουσαν ἐρωμανέοντι καὶ αὐτῷ </l>
<l n="104">τίς νέμεσις Γαλάτειαν ὑποδρήσσειν Διονύσῳ, </l>
<l n="105">ἕδνον Ἀμυμώνης θαλαμηπόλον ὄφρα τελέσσῃ </l>
<l n="106">ἱστοπόνῳ παλάμῃ Λιβανηίδι πέπλον ἀνάσσῃ; </l>
<l n="107">ἀλλὰ γένος Νηρῆος ἐάσσατε· ποντοπόρους γὰρ </l>
<l n="108">δμωίδας οὐκ ἐθέλω, Βερόῃ μὴ ζῆλον ἐγείρω. </l>
<l n="109">καὶ κομόων γλωχῖνι τανυπτόρθοιο μετώπου </l>
<l n="110">Πὰν ἐμὸς οὐρεσίφοιτος ἀτευχέι χειρὶ πιέζων <pb/> </l>
<l n="111">θηγαλέῃ πλήξειε Ποσειδάωνα κεραίῃ, </l>
<l n="112">στέρνου μεσσατίοιο τυχὼν εὐκαμπέσιν αἰχμαῖς </l>
<l n="113">ἢ σκοπέλῳ λοφόεντι, διαρρήξειε δὲ χηλαῖς </l>
<l n="114">δισσοφυῆ Τρίτωνος ὁμόζυγα κύκλον ἀκάνθης. </l>
<l n="115">Γλαῦκος ἁλιβρέκτοιο διάκτορος Ἐννοσιγαίου </l>
<l n="116">Βάκχῳ ὑποδρήσσειε, περίκροτα χερσὶν ἀείρων </l>
<l n="117">αὐχενίῳ τελαμῶνι παρήορα τύμπανα Ῥείης. </l>
<l n="118">οὐ μούνης Βερόης περιμάρναμαι, ἀλλὰ καὶ αὐτῆς </l>
<l n="119">νύμφης ἡμετέρης περὶ πατρίδος· οὔ μιν ἀράξας </l>
<l n="120">ἱσταμένην ἀτίνακτον ἁλὸς μεδέων Ἐνοσίχθων, </l>
<l n="121">εἰναλίην περ ἐοῦσαν, ἀμαλδύνειε τριαίνῃ, </l>
<l n="122">ὅττι κορυσσομένῳ θωρήξομαι· ἀμφότερον γάρ, </l>
<l n="123">εἰ λάχε γείτονα πόντον, ἔχει φυτὰ μυρία Βάκχου, </l>
<l n="124">νίκης ἡμετέρης σημήιον· ἀγχιάλου γὰρ ... </l>
<l n="125">ἀλλὰ παλαιοτέρην μετὰ Παλλάδα μάρτυρι Βάκχῳ </l>
<l n="126">Κέκροψ ἄλλος ἵκοιτο δικασπόλος, ὄφρα καὶ αὐτὴ </l>
<l n="127">ἄμπελος ἀείδοιτο φερέπτολις, ὥς περ ἐλαίη. </l>
<l n="128">καὶ πόλιος τελέσας ἕτερον τύπον οὔ μιν ἐάσσω </l>
<l n="129">ἐγγὺς ἁλός, κραναὰς δὲ ταμὼν νάρθηκι κολώνας </l>
<l n="130">γείτονα Βηρυτοῖο γεφυρώσω βυθὸν ἅλμης, </l>
<l n="131">χερσώσας σκοπέλοισιν ἁλὸς πετρούμενον ὕδωρ· <pb/> </l>
<l n="132">τρηχαλέη δὲ κέλευθος ἰσάζεται ὀξέι θύρσῳ. </l>
<l n="133">ἀλλὰ πάλιν μάρνασθε, Μιμαλλόνες, ἠθάδι νίκῃ </l>
<l n="134">θαρσαλέαι· κταμένων δὲ νεόρρυτον αἷμα Γιγάντων </l>
<l n="135">νεβρὶς ἐμὴ μεθέπουσα μελαίνεται· εἰσέτι δ' αὐτὴ </l>
<l n="136">ἀντολίη τρομέει με, καὶ εἰς πέδον αὐχένα κάμπτει </l>
<l n="137">Ἰνδὸς ἄρης, Βρομίῳ δὲ λιτήσια δάκρυα λείβων, </l>
<l n="138">δάκρυα κυματόεντα, γέρων ἔφριξεν Ὑδάσπης. </l>
<l n="139">καὶ διερὴν μετὰ δῆριν ἔχων Λιβανηίδα νύμφην </l>
<l n="140">ἓν γέρας ἱμείροντι χαρίζομαι Ἐννοσιγαίῳ· </l>
<l n="141">ἢν ἐθέλῃ, μέλψειεν ἐμῶν ὑμέναιον ἐρώτων, </l>
<l n="142">μοῦνον ἐμῇ Βερόῃ μὴ δόχμιον ὄμμα τανύσσῃ.“ </l>
<l n="143" rend="indent(1)">τοῖον ἔπος κατέλεξεν· ἀπειλητῆρι δὲ μύθῳ </l>
<l n="144">κερτομέων Διόνυσον ἀμείβετο Κυανοχαίτης· </l>
<l n="145" rend="indent(1)">„αἰδόμενος, Διόνυσε, κορύσσομαι, ὅττι τριαίνης </l>
<l n="146">ἤρισας αἰχμητῆρι φυγὼν βουπλῆγα Λυκούργου. </l>
<l n="163">δεῦρο, Θέτις, σκοπίαζε· τεὸς Διόνυσος ἀλύξας </l>
<l n="164">καλὰ φιλοξείνῳ ζωάγρια δῶκε θαλάσσῃ. </l>
<l n="147">οὐκ ἄγαμαί ποτε τοῦτο, σελασφόρε· μητροφόνου γὰρ </l>
<l n="148">ἐκ πυρὸς ἐβλάστησας, ὅθεν πυρὸς ἄξια ῥέζεις. </l>
<l n="149">ἀλλά, φίλοι Τρίτωνες, ἀρήξατε, δήσατε Βάκχας </l>
<l n="150">ποντοπόρους τελέσαντες· ὀρεσσαύλου δὲ φορῆος </l>
<l n="151">τύμπανα Σιληνοῖο κατακλύζοιτο θαλάσσῃ, </l>
<l n="152">κύματι συρομένοιο, καὶ οἰδαίνοντι ῥεέθρῳ <pb/> </l>
<l n="153">νηχομένου Σατύροιο φιλεύιος αὐλὸς ἀλάσθω </l>
<l n="154">εἰς πλόον αὐτοέλικτον· ἐν εὐύδρῳ δὲ μελάθρῳ </l>
<l n="155">Βασσαρίδες στορέσειαν ἐμὸν λέχος ἀντὶ Λυαίου. </l>
<l n="156">οὐ χατέω Σατύρων, οὐ Μαινάδας εἰς βυθὸν ἕλκω· </l>
<l n="157">Νηρεΐδες γεγάασιν ἀρείονες. ἀλλὰ θαλάσσῃ </l>
<l n="158">διψαλέαι κρύπτοιντο Μιμαλλόνες, οἰνοχύτου δὲ </l>
<l n="159">ἀντὶ μέθης πιέτωσαν ἐμῆς ἁλὸς ἁλμυρὸν ὕδωρ· </l>
<l n="160">καί τις ἐλαυνομένη διερῇ Πρωτῆος ἀκωκῇ </l>
<l n="161">Βασσαρὶς αὐτοκύλιστος ὀλισθήσειε θαλάσσῃ, </l>
<l n="162">ὀρχηθμὸν θανάτοιο κυβιστήσασα Λυαίῳ. </l>
<l n="165">Αἰθιόπων δὲ φάλαγγας ἐρύσσατε καὶ στίχας Ἰνδῶν, </l>
<l n="166">ληίδα Νηρεΐδεσσι, κακογλώσσοιο δὲ νύμφης </l>
<l n="167">Δωρίδι δούλια τέκνα κομίσσατε Κασσιεπείης, </l>
<l n="168">ποινὴν ὀψιτέλεστον· ἀμαιμακέτῳ δὲ ῥεέθρῳ </l>
<l n="169">Ὠκεανὸς πυρόεντα λελουμένον ἀστέρα Μαίρης, </l>
<l n="170">ληναίης προκέλευθον ἀκοιμήτοιο χορείης, </l>
<l n="171">Σείριον ἀμπελόεντα μεταστήσειεν Ὀλύμπου. </l>
<l n="172">ἀλλὰ σύ, Λύδιε Βάκχε, χερείονα θύρσον ἐάσσας </l>
<l n="173">δίζεό σοι βέλος ἄλλο, καὶ αἰόλα δέρματα νεβρῶν </l>
<l n="174">κάτθεο, σῶν μελέων ὀλίγον σκέπας· οὐρανίου δὲ </l>
<l n="175">εἴ σε Διὸς γαμίη μαιώσατο νυμφιδίη φλόξ, </l>
<l n="176">ἄρτι πυρὶ πτολέμιζε, πυριτρεφές, ἄρτι κεραυνῷ </l>
<l n="177">πατρῴῳ προμάχιζε κυβερνητῆρι τριαίνης, </l>
<l n="178">καὶ στεροπὴν κούφιζε καὶ αἰγίδα πάλλε τοκῆος· </l>
<l n="179">οὐ γὰρ Δηριάδης σε μένει πρόμος, οὐ Λυκοόργου <pb/> </l>
<l n="180">οὗτος ἀγών, Ἀράβων ὀλίγος μόθος, ἀλλὰ θαλάσσης </l>
<l n="181">τοσσατίης. τρομέων δὲ καὶ εἰσέτι πόντιον αἰχμὴν </l>
<l n="182">οὐρανὸς ἡμετέρην βυθίην δεδάηκεν ἐνυώ· </l>
<l n="183">καὶ πρόμος ὑψικέλευθος ἐμῆς τριόδοντος ἀκωκῆς </l>
<l n="184">πειρήθη Φαέθων, ὅτε δύσμαχος ἀμφὶ Κορίνθου </l>
<l n="185">εἰς μόθον ἀστερόεντα κορύσσετο πόντιος ἄρης· </l>
<l n="186">ὑψώθη δὲ θάλασσα κατ' αἰθέρος, Ὠκεανῷ δὲ </l>
<l n="187">λούετο διψὰς Ἅμαξα, καὶ ὕδασι γείτονος ἅλμης </l>
<l n="188">βάψας θερμὰ γένεια Κύων ἐψύχετο Μαίρης, </l>
<l n="189">καὶ βυθίων κενεῶνες ἀνυψώθησαν ἐναύλων </l>
<l n="190">κύματα πυργώσαντες, ἱμασσομένοιο δὲ πόντου </l>
<l n="191">οὐρανίῳ Δελφῖνι θαλάσσιος ἤντετο δελφίς.“ </l>
<l n="192" rend="indent(1)">ὣς εἰπὼν τριόδοντι μυχοὺς ἐτίναξε θαλάσσης, </l>
<l n="193">καὶ ῥοθίῳ κελάδοντι καὶ οἰδαίνοντι ῥεέθρῳ </l>
<l n="194">ἠέρα μαστίζοντες ἐβόμβεον ὕδατος ὁλκοί. </l>
<l n="195">καὶ διεροῖς σακέεσσιν ἐθωρήχθη στρατὸς ἅλμης· </l>
<l n="196">καὶ βυθίου Κρονίωνος ἁλιβρέκτῳ παρὰ φάτνῃ </l>
<l n="197">ἐγχείην ἐλέλιζεν ὑποβρυχίην Μελικέρτης, </l>
<l n="198">ζεύξας Ἴσθμιον ἅρμα, καὶ ὑγροπόρου βασιλῆος </l>
<l n="199">ἔγχος ἁλικνήμιδι παρῃώρησεν ἀπήνῃ, </l>
<l n="200">τριχθαδίῃ γλωχῖνι θαλάσσια νῶτα χαράσσων, <pb/> </l>
<l n="201">ζεύξας Ἴσθμιον ἅρμα· καὶ ἱππείῳ χρεμετισμῷ </l>
<l n="202">εἰναλίων κελάδημα συνεπλατάγησε λεόντων. </l>
<l n="203">καὶ δρόμον ὑγρὸν ἔλαυνε· τιταινομένοιο δὲ δίφρου </l>
<l n="204">ἄκρον ὕδωρ ἀδίαντος ἐπέγραφεν ἄβροχος ὁπλή. </l>
<l n="205">Τρίτων δ' εὐρυγένειος ἐπέκτυπε θυιάδι χάρμῃ, </l>
<l n="206">ὃς διδύμοις μελέεσσιν ἔχει βροτοειδέα μορφὴν </l>
<l n="207">ἀλλοφυῆ, χλοάουσαν, ἀπ' ἰξύος ἄχρι καρήνου </l>
<l n="208">ἡμιτελής· διερῆς δὲ παρήορος ἰξύος ὁλκῷ </l>
<l n="209">δίπτυχος ἰχθυόεντι τύπῳ περικάμπτεται οὐρή. </l>
<l n="210">καὶ διερῇ μάστιγι, θαλασσαίῃ παρὰ φάτνῃ </l>
<l n="211">ζεύξας ὠκυπόρῳ πεφορημένον ἅρμα θυέλλῃ, </l>
<l n="212">Γλαῦκος ἀνιπτοπόδων λοφιὴν ἐπεμάστιεν ἵππων </l>
<l n="213">καὶ Σατύρους ἐδίωκεν. ἁλιρροίζῳ δὲ κυδοιμῷ </l>
<l n="214">Πὰν κερόεις, ἀβάτοισιν ἐν ὕδασι κοῦφος ὁδίτης, </l>
<l n="215">ἄβροχος αἰγείῃσιν ἀνακρούων ἅλα χηλαῖς, </l>
<l n="216">ἄστατος ἐσκίρτησε, καλαύροπι πόντον ἀράσσων, </l>
<l n="217">πηκτίδι συρίζων πολέμου μέλος· ἐν ῥοθίοις δὲ </l>
<l n="218">μιμηλὴν ἀίων ἀνεμώλιον εἰκόνα φωνῆς </l>
<l n="219">ποσσὶν ὀρεσσινόμοισι διέτρεχε πόντιον ὕδωρ, </l>
<l n="220">μαστεύων κτύπον ἄλλον· ὑπηνέμιος δὲ καὶ αὐτὴ <pb/> </l>
<l n="221">τικτομένη σύριγγι διώκετο ποντιὰς Ἠχώ. </l>
<l n="222">ἄλλος ἐυκρήπιδα λόφον νησαῖον ἑλίξας </l>
<l n="223">ῥῖψεν ἐφ' Ὑδριάδεσσιν, ἀποπλαγχθεῖσα δὲ πέτρη </l>
<l n="224">Νηρεΐδων ἐτίναξε Παλαίμονος ἔμβρυον αὐλήν. </l>
<l n="225">Πρωτεὺς δ' Ἴσθμιον οἶδμα λιπὼν Παλληνίδος ἅλμης </l>
<l n="226">εἰναλίῳ θώρηκι κορύσσετο, δέρματι φώκης· </l>
<l n="227">ἀμφὶ δέ μιν στεφανηδὸν ἐπέρρεον αἴθοπες Ἰνδοὶ </l>
<l n="228">Βάκχου κεκλομένοιο, καὶ οὐλοκόμων στίχες ἀνδρῶν </l>
<l n="229">φωκάων πολύμορφον ἐπηχύναντο νομῆα. </l>
<l n="230">σφιγγομένου δὲ γέροντος ἔην ἑτερόχροος εἰκών· </l>
<l n="231">Πρωτεὺς γὰρ μελέεσσι τύπον μιμηλὸν ὑφαίνων </l>
<l n="232">πόρδαλις αἰολόνωτος ἑὴν ἐστίξατο μορφήν· </l>
<l n="233">καὶ φυτὸν αὐτοτέλεστον ἐπὶ χθονὸς ὄρθιον ἔστη </l>
<l n="234">δενδρώσας ἑὰ γυῖα, τινασσομένων δὲ πετήλων </l>
<l n="235">ψευδαλέον ψιθύρισμα Βορειάδι σύρισεν αὔρῃ· </l>
<l n="236">καὶ γραπταῖς φολίδεσσι κεκασμένα νῶτα χαράξας </l>
<l n="237">εἷρπε δράκων, μεσάτου δὲ πιεζομένου κενεῶνος </l>
<l n="238">σπεῖραν ἀνῃώρησεν, ὑπ' ὀρχηστῆρι δὲ παλμῷ </l>
<l n="239">ἄκρα τιταινομένης ἐλελίζετο κυκλάδος οὐρῆς, </l>
<l n="240">καὶ κεφαλὴν ὤρθωσεν, ἀποπτύων δὲ γενείων </l>
<l n="241">ἰὸν ἀκοντιστῆρα κεχηνότι σύρισε λαιμῷ· </l>
<l n="242">καὶ δέμας ἀλλοπρόσαλλον ἔχων σκιοειδέι μορφῇ </l>
<l n="243">φρῖξε λέων, σύτο κάπρος, ὕδωρ ῥέε· καὶ χορὸς Ἰνδῶν </l>
<l n="244">ὑγρὸν ἀπειλητῆρι ῥόον σφηκώσατο δεσμῷ </l>
<l n="245">χερσὶν ὀλισθηρῇσιν ἔχων ἀπατήλιον ὕδωρ· </l>
<l n="246">κερδαλέος δὲ γέρων πολυδαίδαλον εἶδος ἀμείβων <pb/> </l>
<l n="247">εἶχε Περικλυμένοιο πολύτροπα δαίδαλα μορφῆς, </l>
<l n="248">ὃν κτάνεν Ἡρακλέης, ὅτε δάκτυλα δισσὰ συνάψας </l>
<l n="249">ψευδαλέον μίμημα νόθης ἔθραυσε μελίσσης. </l>
<l n="250">χερσαίην δὲ γέροντος ἐκυκλώσαντο πορείην </l>
<l n="251">πώεα κητώεντα, φιλοψαμάθοιο δὲ φώκης </l>
<l n="252">οἰγομένῳ βαρύδουπον ὕδωρ ἐπεπάφλασε λαιμῷ. </l>
<l n="253" rend="indent(1)">θυγατέρων δὲ φάλαγγα φιλεύιον εἰς μόθον ἕλκων </l>
<l n="254">ἔγχεϊ κυματόεντι γέρων ὡπλίζετο Νηρεύς, </l>
<l n="255">ποντοπόρῳ τριόδοντι καταθρῴσκων ἐλεφάντων, </l>
<l n="256">δεινὸς ἰδεῖν· πολλαὶ δὲ παρ' ᾐόνα γείτονες ὄχθαι </l>
<l n="257">εἰναλίῃ Νηρῆος ἐδοχμώθησαν ἀκωκῇ. </l>
<l n="258">Νηρεΐδων δὲ γένεθλα συνεκρούσαντο τοκῆι </l>
<l n="259">ὑσμίνης ἀλάλαγμα· καὶ εἰς μόθον ὑψόθι πόντου </l>
<l n="260">ἡμιφανὴς ἀπέδιλος ἐβακχεύθη χορὸς ἅλμης. </l>
<l n="261">καὶ Σατύρων ἀσίδηρος ἐπαΐσσουσα κυδοιμῷ </l>
<l n="262">ἀρχαίην ἐπὶ λύσσαν ἀνέδραμεν ἄστατος Ἰνώ, </l>
<l n="263">λευκὸν ἐρευγομένη μανιώδεος ἀφρὸν ὑπήνης. </l>
<l n="264">καὶ βλοσυρὴ Πανόπεια διαΐσσουσα γαλήνης </l>
<l n="265">γλαυκὰ θαλασσαίης ἐπεμάστιε νῶτα λεαίνης· </l>
<l n="266">καὶ ῥόπαλον δυσέρωτος ἀειρομένη Πολυφήμου </l>
<l n="267">εἰναλίη Γαλάτεια κορύσσετο λυσσάδι Βάκχῃ· </l>
<l n="268">κουφίζων δ' ἀτίνακτον ἁλιτρεφέων ἐπὶ νώτων </l>
<l n="269">πομπίλος ἠέρταζε δι' ὕδατος ἄβροχον Εἰδώ. <pb/> </l>
<l n="270">ὡς δέ τις ἱππεύων ἐλατὴρ ὑπὸ κυκλάδι τέχνῃ, </l>
<l n="271">δοχμώσας ὅλον ἵππον ἀριστερὸν ἐγγύθι νύσσης, </l>
<l n="272">δεξιτερὸν κάμψειε, παριεμένοιο χαλινοῦ </l>
<l n="273">κέντρῳ ἐπισπέρχων, προχέων πλήξιππον ἀπειλήν, </l>
<l n="274">ὀκλάζων ἐπίκυρτος, ἐπ' ἄντυγι γούνατα πήξας </l>
<l n="275">ἰξύι καμπτομένῃ, καὶ ἑκούσιον ἵππον ἐλαύνων </l>
<l n="276">φειδομένῃ παλάμῃ τεχνήμονι βαιὸν ἱμάσσει, </l>
<l n="277">ὄμμα βαλὼν κατόπισθε, παρελκομένου δὲ προσώπου </l>
<l n="278">δίφρον ὀπισθοπόροιο φυλάσσεται ἡνιοχῆος· </l>
<l n="279">ὣς τότε Νηρεΐδες διερὴν περὶ νύσσαν ἀγῶνος </l>
<l n="280">ἰχθύας ὠκυπόροισιν ἐοικότας ἤλασαν ἵπποις. </l>
<l n="281">ἄλλη δ' ἀντικέλευθον ἁλίδρομον εἶχε πορείην, </l>
<l n="282">νώτῳ δ' ἰχθυόεντι καθιππεύουσα γαλήνης </l>
<l n="283">ἡνίοχος δελφῖνος, ὑπερκύψασα θαλάσσης, </l>
<l n="284">ὑγρομανῆ δρόμον εἶχε· φανεὶς δέ τις ὑγρὸς ὁδίτης <pb/> </l>
<l n="285">μεσσοφανὴς δελφῖνας ὁμόζυγας ἔσχισε δελφίς. </l>
<l n="286" rend="indent(1)">καὶ ποταμοὶ κελάδησαν ἐς ὑσμίνην Διονύσου </l>
<l n="287">θαρσύνοντες ἄνακτα, καὶ ἀενάων ἀπὸ λαιμῶν </l>
<l n="288">ὑδατόεν μύκημα κεχηνότος Ὠκεανοῖο </l>
<l n="289">ἄγγελος ὑσμίνης Ποσιδήιος ἔβρεμε σάλπιγξ. </l>
<l n="290">καὶ πελάγη κυρτοῦτο συναιχμάζοντα τριαίνῃ· </l>
<l n="291">Ἰκαρίῳ Μυρτῷος ἐπέτρεχεν, ἀγχιφανὴς δὲ </l>
<l n="292">Ἑσπερίῳ Σαρδῷος, Ἴβηρ ἐπεσύρετο Κελτῷ </l>
<l n="293">οἰδαίνων πελάγεσσι, καὶ ἠθάδι δίζυγι πόντῳ </l>
<l n="294">Βόσπορος ἀστήρικτος ἐμίγνυε καμπύλον ὕδωρ, </l>
<l n="295">Αἰγαίου δὲ ῥέεθρα συναιθύσσοντος ἀέλλῃ </l>
<l n="296">Ἰονίης κενεῶνες ἐμαστίζοντο θαλάσσης </l>
<l n="297">συζυγέες, Σικελῆς δὲ παρὰ σφυρὰ θυιάδος ἅλμης </l>
<l n="298">κύμασι πυργωθεῖσα συνέκτυπεν Ἀδριὰς ἅλμη </l>
<l n="299">ἀγχινεφής· καὶ κόχλον ἑλὼν ὑπὸ Σύρτιος ὕδωρ </l>
<l n="300">εἰναλίῃ σάλπιγγι Λίβυς μυκήσατο Νηρεύς. </l>
<l n="301">καί τις ἀναΐξας ῥοθίων χερσαῖος ὁδίτης </l>
<l n="302">εἰς σκοπιὴν πόδα λαιὸν ἐρείσατο, δεξιτερῷ δὲ </l>
<l n="303">οὔρεος ἄκρα κάρηνα ταμὼν ἐνοσίχθονι ταρσῷ </l>
<l n="304">Μαινάδος ἀψαύστοιο κατηκόντιζε καρήνου· </l>
<l n="305">καὶ βυθίῳ τριόδοντι καταιχμάζων Διονύσου </l>
<l n="306">ἅλμασι μητρῴοισιν ἐβακχεύθη Μελικέρτης. </l>
<l n="307" rend="indent(1)">Βασσαρίδων δὲ φάλαγγες ἐπεστρατόωντο κυδοιμῷ, </l>
<l n="308">ὧν ἡ μὲν δονέουσα μετήλυδα βότρυν ἐθείρης </l>
<l n="309">εἰς μόθον ὑδατόεντα κορύσσετο φοιτάδι λύσσῃ, <pb/> </l>
<l n="310">ἄστατος οἰστρηθεῖσα ποδῶν βητάρμονι παλμῷ· </l>
<l n="311">ἡ δὲ Σάμου Θρήισσαν ὑπὸ σπήλυγγα Καβείρων </l>
<l n="312">νασσαμένη Λιβάνοιο παρεσκίρτησεν ἐρίπνῃ, </l>
<l n="313">βάρβαρον αἰθύσσουσα μέλος Κορυβαντίδος ἠχοῦς· </l>
<l n="314">ἄλλη ἀπὸ Τμώλοιο λεχωίδος ὕψι λεαίνης </l>
<l n="315">ἄρσενα μιτρώσασα κόμην ὀφιώδεϊ δεσμῷ, </l>
<l n="316">Μαιονὶς ἀκρήδεμνος ἐπεβρυχᾶτο Μιμαλλών, </l>
<l n="317">καὶ ποδὸς ἴχνος ἔπηξε μετήορον ὑψόθεν ὄχθης, </l>
<l n="318">μιμηλαῖς γενύεσσιν ἐπαφριόωσα θαλάσσῃ. </l>
<l n="319">Σιληνοὶ δὲ Κίλισσαν ἀναβλύζοντες ἐέρσην </l>
<l n="320">Μυγδονίων ἐλατῆρες ἐθωρήσσοντο λεόντων, </l>
<l n="321">καὶ βυθίῳ καναχηδὸν ἐπισκιρτῶντες ὁμίλῳ </l>
<l n="322">ἀμπελόεν παλάμῃσιν ἀνέσχεθον ἔγχος Ἐνυοῦς, </l>
<l n="323">καὶ παλάμας τανύσαντο λεοντείην ἐπὶ δειρὴν </l>
<l n="324">δραξάμενοι πλοκαμῖδος, ἀμαιμακέτους δὲ φορῆας </l>
<l n="325">θαρσαλέοι λασίοισιν ἀνεκρούσαντο χαλινοῖς. </l>
<l n="326">ἁρπάξας δὲ τένοντα χαραδρήεντος ἐναύλου </l>
<l n="327">Σιληνὸς πολέμιζε Παλαίμονι, φοιταλέην δὲ </l>
<l n="328">ἔγχεϊ κισσήεντι δι' ὕδατος ἤλασεν Ἰνώ. </l>
<l n="329">ἄλλῳ δ' ἄλλος ἔριζε· καὶ οὐκ ᾐδέσσατο Βάκχη </l>
<l n="330">θύρσῳ ἀκοντιστῆρι καταΐσσουσα τριαίνης, </l>
<l n="331">Βάκχη θῆλυς ἐοῦσα· προασπίζων δὲ θαλάσσης </l>
<l n="332">Πανὶ φιλοσκοπέλῳ μετανάστιος ἤρισε Νηρεὺς <pb/> </l>
<l n="333">πήχεϊ παφλάζοντι· δαφοινήεντι δὲ κισσῷ </l>
<l n="334">δαίμονα Παλληναῖον ὀρεστιὰς ἤλασε Βάκχη, </l>
<l n="335">οὐ δέ μιν ἐστυφέλιξεν· ἐπερχόμενον δὲ Λυαίῳ </l>
<l n="336">Γλαῦκον ἀκοντιστῆρι Μάρων ἀπεσείσατο θύρσῳ. </l>
<l n="337">ὑψινεφὴς δ' ἐλέφας μελέων ἐνοσίχθονι παλμῷ </l>
<l n="338">δινεύων στατὸν ἴχνος ἀκαμπέι γούνατος ὁλκῷ </l>
<l n="339">χείλεσι μηκεδανοῖσι χαμευνάδι μάρνατο φώκῃ. </l>
<l n="340">καὶ Σάτυροι ῥώοντο κυβιστητῆρι κυδοιμῷ </l>
<l n="341">ταυροφυεῖς κεράεσσι πεποιθότες, ἐσσυμένων δὲ </l>
<l n="342">ἀλλοφανὴς κεχάλαστο δι' ἰξύος ὄρθιος οὐρή. </l>
<l n="343">Σιληνῶν δὲ φάλαγγες ἐπέρρεον, ὧν ὁ μὲν αὐτῶν </l>
<l n="344">ποσσὶ διχαζομένοις ἐποχημένος ἰξύι ταύρου </l>
<l n="345">συμπλεκέων ἔθλιψε μέλος διδυμόθροον αὐλῶν. </l>
<l n="346">καὶ πλοκάμους βαλίῃσι συναιθύσσουσα θυέλλαις </l>
<l n="347">Μυγδονὶς ἐκροτάλιζεν ὁμόζυγα κύμβαλα Βάκχη, </l>
<l n="348">καὶ λοφιὴν ἐπίκυρτον ἐμάστιε λυσσάδος ἄρκτου </l>
<l n="349">θηρὸς ὑποβρυχίης ἀντώπιον· ἀγροτέρη δὲ </l>
<l n="350">πόρδαλις οὐρεσίφοιτος ἐλαύνετο κέντορι θύρσῳ. </l>
<l n="351">καί τις ἀμερσινόοιο κατάσχετος ἅλματι λύσσης </l>
<l n="352">ἴχνεσιν ἀβρέκτοισιν ἐπεσκίρτησε θαλάσσῃ, </l>
<l n="353">οἷα Ποσειδάωνος ἐπισκαίρουσα καρήνῳ· </l>
<l n="354">λὰξ ποδὶ κύματα τύψεν, ἐπηπείλησε δὲ πόντῳ </l>
<l n="355">σιγαλέῳ, καὶ κωφὸν ὕδωρ ἐπεμάστιε θύρσῳ <pb/> </l>
<l n="356">Βασσαρὶς ὑγροφόρητος· ἀπὸ πλοκάμοιο δὲ νύμφης </l>
<l n="357">ἀφλεγέος σελάγιζε κατ' αὐχένος αὐτόματον πῦρ, </l>
<l n="358">θάμβος ἰδεῖν. κινυρὴ δὲ παρ' ᾐόνι γείτονι πόντου </l>
<l n="359">φύλοπιν εἰσορόωσα θαλασσομόθου Διονύσου </l>
<l n="360">αἰνοπαθὴς Ψαμάθη πολυταρβέα ῥήξατο φωνήν· </l>
<l n="361" rend="indent(1)">„εἰ Θέτιδος χάριν οἶσθα καὶ εὐπαλάμου Βριαρῆος, </l>
<l n="362">εἰ μάθες Αἰγαίωνα τεῶν χραισμήτορα θώκων, </l>
<l n="363">Ζεῦ ἄνα, Βάκχον ἔρυκε μεμηνότα· μηδὲ νοήσω </l>
<l n="364">δουλοσύνην Νηρῆος ἅμα Γλαύκοιο τελευτῇ· </l>
<l n="365">μὴ Θέτις αἰολόδακρυς ὑποδρήσσειε Λυαίῳ, </l>
<l n="366">δμωίδα μή μιν ἴδοιμι παρ' ἁβροβίων χθόνα Λυδῶν, </l>
<l n="367">ὀψομένην ἔτι πότμον Ἀχιλλέι, Πηλέι, Πύρρῳ, </l>
<l n="368">υἱωνόν, πόσιν, υἷα μιῇ στενάχουσαν ἀνίῃ· </l>
<l n="369">Λευκοθέην δ' ἐλέαιρε γοήμονα, τῆς παρακοίτης </l>
<l n="370">υἷα λαβὼν ἐδάιξε, τὸν ἀστόργοιο τοκῆος </l>
<l n="371">παιδοφόνοι γλωχῖνες ἐδαιτρεύσαντο μαχαίρης.“ </l>
<l n="372" rend="indent(1)">ὣς φαμένης ἤκουσε δι' αἰθέρος ὑψιμέδων Ζεύς, </l>
<l n="373">καὶ Βερόης ὑμέναιον ἐπέτρεπεν Ἐννοσιγαίῳ </l>
<l n="374">καὶ μόθον ἐπρήυνε γαμοστόλον· οὐρανόθεν γὰρ </l>
<l n="375">νυμφιδίην ἀτέλεστον ἀναστέλλοντες ἐνυὼ </l>
<l n="376">Βάκχον ἀπειλητῆρες ἐκυκλώσαντο κεραυνοί. <pb/> </l>
<l n="377">καὶ θεὸς ἀμπελόεις γαμίῳ δεδονημένος ἰῷ </l>
<l n="378">κούρην μὲν μενέαινε· πατὴρ δέ μιν ὑψιμέδων Ζεὺς </l>
<l n="379">βρονταίης ἀνέκοπτε μέλος σάλπιγγος ἀράσσων, </l>
<l n="380">καὶ πόθον ὑσμίνης ἀνεσείρασε πάτριος ἠχώ. </l>
<l n="381">ὀκναλέοις δὲ πόδεσσιν ἐχάζετο νωθρὸς ὁδίτης, </l>
<l n="382">στυγνὸς ὀπισθοβόλῳ δεδοκημένος ὄμματι κούρην· </l>
<l n="383">οὔασι δ' αἰδομένοισιν ἀειδομένων ἐνὶ πόντῳ </l>
<l n="384">ζῆλον ἔχων ἤκουεν Ἀμυμώνης ὑμεναίων. </l>
<l n="385">καὶ γάμον ὀψιτέλεστον ἁλίβρομος ἤπυε σύριγξ, </l>
<l n="386">καὶ δονέων ἄσβεστον ἐν ὕδασι νυμφίδιον πῦρ </l>
<l n="387">παστὸν Ἀμυμώνης θαλαμηπόλος † ἤπυε Νηρεύς, </l>
<l n="388">καὶ μέλος ἔπλεκε Φόρκυς· ὁμοζήλῳ δὲ πορείῃ </l>
<l n="389">Γλαῦκος ἀνεσκίρτησεν, ἐβακχεύθη Μελικέρτης· </l>
<l n="390">καὶ ζυγίην Γαλάτεια διακρούουσα χορείην </l>
<l n="391">ἄστατος ὀρχηστῆρι ποδῶν ἐλελίζετο παλμῷ, </l>
<l n="392">καὶ γάμιον μέλος εἶπεν, ἐπεὶ μάθε καλὰ λιγαίνειν </l>
<l n="393">ποιμενίῃ σύριγγι διδασκομένη Πολυφήμου. </l>
<l n="394" rend="indent(1)">καὶ Βερόης διεροῖσιν ὁμιλήσας ὑμεναίοις </l>
<l n="395">νυμφίος Ἐννοσίγαιος ἐφίλατο πατρίδα νύμφης· </l>
<l n="396">καὶ Βερόης ναέτῃσιν ἑῆς κειμήλιον εὐνῆς </l>
<l n="397">ἄρεος εἰναλίοιο θαλασσαίην πόρε νίκην. </l>
<l n="398">καὶ γάμος ὄλβιος ἦεν, ἐπεὶ βυθίῳ παρὰ παστῷ </l>
<l n="399">ἄξιον ἕδνον ἔρωτος Ἄραψ ἐκομίσσατο Νηρεύς, </l>
<l n="400">Ἡφαίστου σοφὸν ἔργον, Ὀλύμπια δαίδαλα, νύμφῃ, </l>
<l n="401">ὅρμον ἄγων κάλυκάς τε φέρων ἕλικάς τε τιταίνων, <pb/> </l>
<l n="402">ὁππόσα Νηρεΐδεσσιν [ἀμιμήτῳ κά]με τέχνῃ </l>
<l n="403">Λήμνιος ἐργοπόνος πα[ρὰ Κύπρι]δι· καὶ μέσον ἅλμης </l>
<l n="404">ἔμπυρον ἄκμονα π[άλλεν] ὑποβρυχίην τε πυράγρην, </l>
<l n="405">φυσαλέου χοάνοιο περίδρομον ἄσθμα τιταίνων </l>
<l n="406">ποιητοῖς ἀνέμοισιν, ἀναπτομένης δὲ καμίνου </l>
<l n="407">ἐν ῥοθίοις ἄσβεστον ἐβόμβεεν ἐνδόμυχον πῦρ. </l>
<l n="408">Νηρεὺς μὲν τάδε δῶρα πολύτροπα, δῶκε δὲ κούρῃ </l>
<l n="409">Περσικὸς Εὐφρήτης πολυδαίδαλον εἶδος Ἀράχνης· </l>
<l n="410">χρυσὸν Ἴβηρ πόρε Ῥῆνος· ἐχεκτεάνων δὲ μετάλλων </l>
<l n="411">ἤλυθεν εἴκελα δῶρα γέρων Πακτωλὸς ἀείρων </l>
<l n="412">χερσὶ φυλασσομένῃσιν, ὅτι πρόμον ἔτρεμε Λυδῶν </l>
<l n="413">Βάκχον ἑὸν βασιλῆα, καὶ ἔτρεμε γείτονα Ῥείην </l>
<l n="414">Μυγδονίης πολιοῦχον ἑῆς χθονός· Ἠριδανὸς δὲ </l>
<l n="415">Ἡλιάδων ἤλεκτρα ῥυηφενέων ἀπὸ δένδρων </l>
<l n="416">δῶρα πόρε στίλβοντα· καὶ ἀργυρέης ἀπὸ πέτρης </l>
<l n="417">Στρυμὼν ὅσσα μέταλλα καὶ ὁππόσα Γεῦδις ἀείρει, </l>
<l n="418">ἕδνον Ἀμυμώνῃ δωρήσατο Κυανοχαίτης. </l>
<l n="419" rend="indent(1)">ὣς ὁ μὲν ἀρτιχόρευτος ὑποβρυχίῳ παρὰ παστῷ <pb/> </l>
<l n="420">γήθεεν Ἐννοσίγαιος· ἀμειδήτῳ δὲ Λυαίῳ </l>
<l n="421">γνωτὸς Ἔρως φθονέοντι παρήγορον ἴαχε φωνήν· </l>
<l n="422" rend="indent(1)">„νυμφοκόμῳ, Διόνυσε, τί μέμφεαι εἰσέτι κεστῷ; </l>
<l n="423">οὐ Βρομίῳ Βερόης γάμος ἔπρεπεν, ἀλλὰ θαλάσσῃ </l>
<l n="424">ἅρμενος ἦν γάμος οὗτος, ὅτι βρυχίης Ἀφροδίτης </l>
<l n="425">παῖδα λαβὼν ἔζευξα θαλασσοπόρῳ παρακοίτῃ· </l>
<l n="426">ἁβροτέρην δ' ἐφύλαξα τεοῖς θαλάμοις Ἀριάδνην, </l>
<l n="427">ἐκ γενεῆς Μίνωος ὁμόγνιον· οὐτιδανὴν δὲ </l>
<l n="428">πόντιον αἷμα φέρουσαν Ἀμυμώνην λίπε πόντῳ. </l>
<l n="429">ἀλλὰ ῥίον Λιβάνοιο λιπὼν καὶ Ἀδώνιδος ὕδωρ </l>
<l n="430">ἵξεαι εἰς Φρυγίην εὐπάρθενον, ἧχί σε μίμνει </l>
<l n="431">ἄβροχον † ἠελίοιο λέχος Τιτηνίδος Αὔρης· </l>
<l n="432">καὶ στέφος ἀσκήσασα μάχης καὶ παστάδα κούρης </l>
<l n="433">Θρῄκη νυμφοκόμος σε δεδέξεται, ἧχι καὶ αὐτὴ </l>
<l n="434">Παλλήνη καλέει σε δορυσσόος, ἧς παρὰ παστῷ </l>
<l n="435">ἀθλοφόρον γαμίοισι περιστέψω σε κορύμβοις </l>
<l n="436">ἱμερτὴν τελέσαντα παλαισμοσύνην Ἀφροδίτης.“ </l>
<l n="437" rend="indent(1)">τοῖα γυναιμανέοντι κασιγνήτῳ φάτο Βάκχῳ </l>
<l n="438">θοῦρος Ἔρως· πτερύγων δὲ πυρώδεα βόμβον ἰάλλων </l>
<l n="439">ἠερίῃ νόθος ὄρνις ἀνῃώρητο πορείῃ, </l>
<l n="440">καὶ Διὸς εἰς δόμον ἦλθεν. ἀπ' Ἀσσυρίοιο δὲ κόλπου </l>
<l n="441">ἁβροχίτων Διόνυσος ἀνήιεν εἰς χθόνα Λυδῶν </l>
<l n="442">Πακτωλοῦ παρὰ πέζαν, ὅπῃ χρυσαυγέι πηλῷ <pb/> </l>
<l n="443">ἀφνειαῖς λιβάδεσσι μέλαν φοινίσσεται ὕδωρ· </l>
<l n="444">Μαιονίης δ' ἐπέβαινε, καὶ ἵστατο μητέρι Ῥείῃ </l>
<l n="445">Ἰνδῴης ὀρέγων βασιλήια δῶρα θαλάσσης. </l>
<l n="446">καλλείψας δὲ ῥέεθρα βαθυπλούτου ποταμοῖο </l>
<l n="447">καὶ Φρύγιον κενεῶνα καὶ ἁβροβίων γένος ἀνδρῶν </l>
<l n="448">Ἀρκτῴην παρὰ πέζαν ἑὴν ἐφύτευσεν ὀπώρην, </l>
<l n="449">Εὐρώπης πτολίεθρα μετ' Ἀσίδος ἄστεα βαίνων. <pb/> </l>
</div>
<div type="Book" n="44">
<l n="t1"><label type="head">ΔΙΟΝΥΣΙΑΚΩΝ ΤΕΣΣΑΡΑΚΟΣΤΟΝ </label></l>
<l n="t2"><label type="head">ΤΕΤΑΡΤΟΝ.</label> </l>
<l n="1" rend="indent(1)">Ἤδη δ' Ἰλλυρίης Ταυλάντιον ἔθνος ἀρούρης </l>
<l n="2">καὶ πέδον Αἱμονίης καὶ Πήλιον ἄκρον ἐάσσας </l>
<l n="3">Ἑλλάδος ἐγγὺς ἵκανε, καὶ Ἀονίῃ παρὰ πέζῃ </l>
<l n="4">στῆσε χορούς. ἀίων δὲ μέλος μυκήτορος αὐλοῦ </l>
<l n="5">Πανὶ Ταναγραίῳ θιάσους ἐστήσατο ποιμήν· </l>
<l n="6">καὶ κρήνη κελάδησεν, ὅπῃ χθονὸς ἄκρον ἀράξας </l>
<l n="7">ὑγρὸς ὄνυξ ἵππειος ἐπώνυμον ἔγλυφεν ὕδωρ· </l>
<l n="8">Ἀσωπὸς δ' ἐχόρευε πυρίπνοα χεύματα σύρων </l>
<l n="9">καὶ προχοὰς ἐλέλιξε· σὺν Ἰσμηνῷ δὲ τοκῆι </l>
<l n="10">κυκλάδας αἰθύσσουσα ῥοὰς ὠρχήσατο Δίρκη. </l>
<l n="11">καί ποτέ τις δρυόεντος ἀναΐξασα κορύμβου </l>
<l n="12">ἡμιφανὴς ἐλίγαινεν Ἁμαδρυὰς ὑψόθι δένδρου, </l>
<l n="13">οὔνομα κυδαίνουσα κορυμβοφόρου Διονύσου· </l>
<l n="14">πηγαίη δ' ὁμόφωνος ἀσάμβαλος ἴαχε Νύμφη. </l>
<l n="15" rend="indent(1)">καὶ κτύπος οὐρεσίφοιτος ἀδεψήτοιο βοείης </l>
<l n="16">Πενθέος ἀσπόνδοισιν ἐπεσμαράγησεν ἀκουαῖς· </l>
<l n="17">οἰνοφόρῳ δ' ἀθέμιστος ἄναξ ἐπεχώσατο Βάκχῳ, </l>
<l n="18">καὶ στρατιὴν ἐκόρυσσε μαχήμονα, κέκλετο δ' ἄλλοις </l>
<l n="19">ἄστεος ἑπταπόροιο περιφράξαι πυλεῶνας· <pb/> </l>
<l n="20">οἱ μὲν ἐπεκλήισαν ἀμοιβαδίς, ἐξαπίνης δὲ </l>
<l n="21">αὐτόματοι κληῖδες ἀνωίγνυντο πυλάων, </l>
<l n="22">καὶ δολιχοὺς πυλεῶνι μάτην ἐπέβαλλον ὀχῆας </l>
<l n="23">ἠερίοις θεράποντες ἐριδμαίνοντες ἀήταις. </l>
<l n="24">οὐ τότε τις πυλαωρὸς ἰδὼν ἀνεσείρασε Βάκχην· </l>
<l n="25">Σιληνοὺς δὲ γέροντας ἀτευχέας ἀσπιδιῶται </l>
<l n="26">ἔτρεμον αἰχμητῆρες· ὁμογλώσσῳ δ' ἀλαλητῷ </l>
<l n="27">κεκλομένου βασιλῆος ἀφειδήσαντες ἀπειλῆς </l>
<l n="28">πολλάκις ὠρχήσαντο, σὺν εὐτύκτοις δὲ βοείαις </l>
<l n="29">κυκλάδος ἐστήσαντο σακεσπάλον ἅλμα χορείης, </l>
<l n="33">ἀντίτυπον μίμημα φιλοσμαράγων Κορυβάντων. </l>
<l n="30">φρικαλέαι δ' ἰάχησαν ἐν οὔρεσι λυσσάδες ἄρκτοι· </l>
<l n="31">καὶ γένυν αἰθύσσουσα καὶ ὑψιπότητον ἐρωὴν ... </l>
<l n="32">πόρδαλις ᾐώρητο· λέων δέ τις ἁβρὸν ἀθύρων </l>
<l n="34">μειλίχιον βρύχημα συνήλικι πέμπε λεαίνῃ. </l>
<l n="35" rend="indent(1)">ἤδη δ' αὐτοέλικτος ἐσείετο Πενθέος αὐλὴ </l>
<l n="36">ἀκλινέων σφαιρηδὸν ἀναΐσσουσα θεμέθλων· </l>
<l n="37">καὶ πυλεὼν δεδόνητο θορὼν ἐνοσίχθονι παλμῷ, </l>
<l n="38">πήματος ἐσσομένοιο προάγγελος· αὐτόματος δὲ </l>
<l n="39">λάινος Ὀγκαίης ἐλελίζετο βωμὸς Ἀθήνης, </l>
<l n="40">ὅν ποτε Κάδμος ἔδειμεν, ὅτε βραδυπειθέι ῥιπῇ <pb/> </l>
<l n="41">μόσχου πυργοδόμοιο φερέπτολις ὤκλασε χηλή· </l>
<l n="42">ἀμφὶ δὲ θεῖον ἄγαλμα πολισσούχοιο θεαίνης </l>
<l n="43">αὐτομάτῃ ῥαθάμιγγι θεόσσυτος ἔβλυεν ἱδρὼς </l>
<l n="44">δεῖμα φέρων ναέτῃσι· καὶ ἐκ ποδὸς ἄχρι καρήνου </l>
<l n="45">ἄγγελον ἐσσομένων βρέτας Ἄρεος ἔρρεε λύθρῳ. </l>
<l n="46" rend="indent(1)">καὶ ναέται δεδόνηντο· φόβῳ δ' ἐλελίζετο μήτηρ </l>
<l n="47">Πενθέος αὐχήεντος, ἐβακχεύθη δὲ μενοινήν, </l>
<l n="48">μνησαμένη προτέροιο δαφοινήεντος ὀνείρου </l>
<l n="49">πικρὰ προθεσπίζοντος, ἐπεὶ πάρος ὑψόθι λέκτρων, </l>
<l n="50">ἐξότε κοιρανίην πατρώιον ἥρπασε Πενθεύς, </l>
<l n="51">πάννυχον ὑπναλέοις ὀάροις εὕδουσαν Ἀγαύην </l>
<l n="52">φάσματα μιμηλοῖο διεπτοίησεν ὀνείρου, </l>
<l n="53">ἀπλανέος θρῴσκοντα δι' εὐκεράου πυλεῶνος· </l>
<l n="54">ἔλπετο γὰρ Πενθῆα χοροίτυπον ἁβρὸν ὁδίτην </l>
<l n="55">ἄρσενα κοσμήσαντα γυναικείῳ χρόα πέπλῳ </l>
<l n="56">ῥῖψαι πορφυρόνωτον ἐπὶ χθόνα φᾶρος ἀνάκτων, </l>
<l n="57">θύρσον ἐλαφρίζοντα καὶ οὐ σκήπτροιο φορῆα· </l>
<l n="58">καί μιν ἰδεῖν ἐδόκησε πάλιν Καδμηὶς Ἀγαύη </l>
<l n="59">ἑζόμενον σκιεροῖο μετάρσιον ὑψόθι δένδρου· </l>
<l n="60">καὶ φυτὸν ὑψικάρηνον, ὅπῃ θρασὺς ἕζετο Πενθεύς, </l>
<l n="61">θῆρες ἐκυκλώσαντο, καὶ ἄγριον εἶχον ἐρωὴν </l>
<l n="62">δένδρον ἀπειλητῆρι μετοχλίζοντες ὀδόντι </l>
<l n="63">τρηχαλέαις γενύεσσι· τινασσομένοιο δὲ δένδρου </l>
<l n="64">κύμβαχος αὐτοκύλιστος ἕλιξ δινεύετο Πενθεύς, </l>
<l n="65">καί μιν ἐδηλήσαντο τεθηπότα μαινάδες ἄρκτοι· <pb/> </l>
<l n="66">ἀγροτέρη δὲ λέαινα διαΐσσουσα προσώπου </l>
<l n="67">πρυμνόθεν ἔσπασε χεῖρα, καὶ ἄσχετα μαινομένη θὴρ </l>
<l n="68">ἡμιτόμου Πενθῆος ἐρεισαμένη πόδα λαιμῷ </l>
<l n="69">θηγαλέοις ὀνύχεσσι διέθρισεν ἀνθερεῶνα, </l>
<l n="70">αἱμαλέον δὲ κάρηνον ἐκούφισεν ἅρπαγι ταρσῷ </l>
<l n="71">οἰκτρὰ δαϊζομένου, καὶ ἐδείκνυε μάρτυρι Κάδμῳ </l>
<l n="72">παλλομένη, βροτέην δ' ἀλιτήμονα ῥήξατο φωνήν· </l>
<l n="73" rend="indent(1)">„εἰμὶ τεὴ θυγάτηρ θηροκτόνος· εἰμὶ δὲ μήτηρ </l>
<l n="74">Πενθέος ὀλβίστοιο, τεὴ φιλότεκνος Ἀγαύη. </l>
<l n="75">τηλίκον ὤλεσα θῆρα· λεοντοφόνοιο δὲ νίκης </l>
<l n="76">δέχνυσο τοῦτο κάρηνον ἐμῆς πρωτάγριον ἀλκῆς· </l>
<l n="77">τηλίκον οὔ ποτε θῆρα κατέκτανε σύγγονος Ἰνώ, </l>
<l n="78">οὐ κτάνεν Αὐτονόη· σὺ δὲ σύμβολα παιδὸς Ἀγαύης </l>
<l n="79">πῆξον ἀριστοπόνοιο τεοῦ προπάροιθε μελάθρου.“ </l>
<l n="80" rend="indent(1)">τοῖον ὄναρ βλοσυρωπὸν ὑπόχλοος εἶδεν Ἀγαύη. </l>
<l n="81">ἔνθεν ἐριπτοίητος ἀπωσαμένη πτερὸν Ὕπνου, </l>
<l n="82">ὀρθρινὴ καλέσασα θεηγόρον υἷα Χαρικλοῦς, </l>
<l n="83">μάντιας ἐσσομένων φονίους ἐδίδαξεν ὀνείρους· </l>
<l n="84">Τειρεσίας δ' ἐκέλευσε θεοπρόπος ἄρσενα ῥέξαι </l>
<l n="85">ταῦρον, ἀοσσητῆρα δαφοινήεντος ὀνείρου, </l>
<l n="86">Ζηνὸς ἀλεξικάκοιο θεοκλήτῳ παρὰ βωμῷ, <pb/> </l>
<l n="87">μηκεδανῆς ἐλάτης παρὰ δένδρεον, ἧχι Κιθαιρὼν </l>
<l n="88">πέπταται ὑψικάρηνος· Ἁμαδρυάδεσσι δὲ Νύμφαις </l>
<l n="89">θῆλυν ὄιν σήμαινε θυηπολέειν παρὰ λόχμῃ. </l>
<l n="90">ἔγνω δ' ἔμφρονα θῆρα καὶ ἀγρώσσουσαν Ἀγαύην </l>
<l n="91">γαστρὸς ἑῆς ὠδῖνα καὶ ὠλεσίτεκνον ἀγῶνα </l>
<l n="92">καὶ κεφαλὴν Πενθῆος· ἐν ἀφθόγγῳ δὲ σιωπῇ </l>
<l n="93">κρύψεν ὀνειρείης ἀπατήλιον εἰκόνα νίκης, </l>
<l n="94">Πενθέα μὴ βαρύμηνιν ἑὸν βασιλῆα χαλέψῃ. </l>
<l n="95">πειθομένη δὲ γέροντι σοφῷ φιλότεκνος Ἀγαύη </l>
<l n="96">εἰς ὄρος ὑψικάρηνον ὁμόστολος ἤιε Κάδμῳ, </l>
<l n="99">ἧχι Διὸς πέλεν ἄλσος ὀρειάδος ἔμπλεον ὕλης, </l>
<l n="97">Πενθέος ἑσπομένοιο· καὶ εὐκεράῳ παρὰ βωμῷ </l>
<l n="98">θῆλυν ὄιν κερόεντι συνέμπορον ἄρσενι ταύρῳ </l>
<l n="100">Ζηνὶ καὶ Ἀδρυάδεσσι μίαν ξύνωσε θυηλὴν </l>
<l n="101">Κάδμος Ἀγηνορίδης, θεοτερπέα βωμὸν ἀνάψας, </l>
<l n="102">ῥέζων ἀμφοτέροισιν· ἀναπτομένοιο δὲ πυρσοῦ </l>
<l n="103">κνίση μὲν περίφοιτος ἕλιξ συνενήχετο καπνῷ </l>
<l n="104">εὐόδμῳ στροφάλιγγι, δαϊζομένου δ' ἄρα ταύρου </l>
<l n="105">ὄρθιος αἱμαλέης αὐτόσσυτος αὐλὸς ἐέρσης </l>
<l n="106">χεῖρας ἐρευθιόωντι φόνῳ πόρφυρεν Ἀγαύης· </l>
<l n="107">αὐχένιον δὲ τένοντα πέριξ στεφανηδὸν ἑλίξας </l>
<l n="108">οἰδαλέην ἐπίκυρτον ἑὴν δοχμώσατο δειρὴν </l>
<l n="109">μείλιχος εἱλικόεντι δράκων μιτρούμενος ὁλκῷ, <pb/> </l>
<l n="110">στέμματι δ' ὁλκαίῳ κεφαλὴν κυκλώσατο Κάδμου </l>
<l n="111">πρηῢς ὄφις, καὶ γλῶσσα πέριξ λίχμαζεν ὑπήνην </l>
<l n="112">μειλιχίων φίλον ἰὸν ἀποπτύουσα γενείων </l>
<l n="113">οἰγομένων· καὶ θῆλυς ὄφις μιτρώσατο κόρσην </l>
<l n="114">Ἁρμονίης ξανθοῖσι περιπλεχθεῖσα κορύμβοις. </l>
<l n="115">καὶ διδύμων ὀφίων πετρώσατο γυῖα Κρονίων, </l>
<l n="116">ὅττι παρ' Ἰλλυρικοῖο δρακοντοβότου στόμα πόντου </l>
<l n="117">Ἁρμονίη καὶ Κάδμος ἀμειβομένοιο προσώπου </l>
<l n="118">λαϊνέην ἤμελλον ἔχειν ὀφιώδεα μορφήν. </l>
<l n="121">καὶ φόβον ἄλλον ἔχουσα μετὰ προτέρου φόβον ὕπνου </l>
<l n="122">νόστιμος εἰς δόμον ἦλθε σὺν υἱέι καὶ γενετῆρι. </l>
<l n="119" rend="indent(1)">τοῖον ἴδεν ποτὲ φάσμα, καὶ ὀμφήεντος ὀνείρου </l>
<l n="120">μνησαμένη δεδόνητο φόβῳ φιλότεκνος Ἀγαύη. </l>
<l n="123" rend="indent(1)">ἤδη δ' ἑπταπόροιο δι' ἄστεος ἵπτατο Φήμη </l>
<l n="124">ὄργια κηρύσσουσα χοροπλεκέος Διονύσου· </l>
<l n="125">οὐδέ τις ἦν ἀχόρευτος ἀνὰ πτόλιν· ἀγρονόμων δὲ ... </l>
<l n="126">εἰαρινοῖς πετάλοισιν ἐμιτρώθησαν ἀγυιαί· </l>
<l n="127">καὶ θάλαμον Σεμέλης χλοερῷ σκιόωσα κορύμβῳ </l>
<l n="128">νυμφιδίου σπινθῆρος ἔτι πνείοντα κεραυνοῦ </l>
<l n="129">αὐτοφυὴς ἐμέθυσσεν ἕλιξ εὐώδεϊ καρπῷ. <pb/> </l>
<l n="130">φρικτὰ δὲ παπταίνων πολυειδέα θαύματα Βάκχου, </l>
<l n="131">ζῆλον ἔχων ὑπέροπλον, ἄναξ κυμαίνετο Πενθεύς. </l>
<l n="132" rend="indent(1)">καὶ κενεῆς προχέων ὑπερήνορα κόμπον ἀπειλῆς </l>
<l n="133">τοῖον ἔπος δμώεσσιν ἀτάσθαλος ἴαχε Πενθεύς· </l>
<l n="134" rend="indent(1)">„Λυδὸν ἐμὸν θεράποντα κομίσσατε, θῆλυν ἀλήτην, </l>
<l n="135">δαινυμένου Πενθῆος ὑποδρηστῆρα τραπέζης, </l>
<l n="136">οἰνοδόκῳ ποτὸν ἄλλο διαστάζοντα κυπέλλῳ, </l>
<l n="137">ἢ γλάγος ἢ γλυκὺ χεῦμα &lt;φιλοπτόρθοιο μελίσσης.&gt; </l>
<l n="137a">.............. κασιγνήτην δὲ τεκούσης </l>
<l n="138">Αὐτονόην πληγῇσιν ἀμοιβαίῃσιν ἱμάσσω· </l>
<l n="139">κύμβαλα δ' ἠχήεντα διαρρίψαντες ἀήταις </l>
<l n="140">καὶ πάταγον Βερέκυντα καὶ εὔια τύμπανα Ῥείης </l>
<l n="141">ἕλκετε Βασσαρίδας μανιώδεας, ἕλκετε Βάκχας, </l>
<l n="142">ἀμφιπόλους Βρομίοιο συνήλυδας, ἃς ἐνὶ Θήβῃ </l>
<l n="143">Ἰσμηνοῦ διεροῖσιν ἀκοντίζοντες ἐναύλοις </l>
<l n="144">Νηίδας Ἀονίαις ποταμηίσι μίξατε Νύμφαις <pb/> </l>
<l n="145">ἥλικας, Ἀδρυάδας δὲ γέρων δέξοιτο Κιθαιρὼν </l>
<l n="146">ἄλλαις Ἀδρυάδεσσιν ὁμόζυγας ἀντὶ Λυαίου. </l>
<l n="147">καὶ πλοκάμους τμήξωμεν ἀκερσικόμου Διονύσου· </l>
<l n="148">ἄξατε πῦρ, θεράποντες, ἐπεὶ ποινήτορι θεσμῷ, </l>
<l n="149">ἐκ πυρὸς εἰ πέλε Βάκχος, ἐγὼ πυρὶ Βάκχον ὀπάσσω· </l>
<l n="150">Ζεὺς Σεμέλην ἐδάμασσεν, ἐγὼ Διόνυσον ὀλέσσω. </l>
<l n="151">εἰ δέ κε πειρήσαιτο καὶ ἡμετέροιο κεραυνοῦ, </l>
<l n="152">γνώσεται, οἷον ἔχω χθόνιον σέλας· οὐρανίου γὰρ </l>
<l n="153">θερμοτέρους σπινθῆρας ἐμὸν λάχεν ἀντίτυπον πῦρ· </l>
<l n="154">σήμερον αἰθαλόεντα τὸν ἀμπελόεντα τελέσσω. </l>
<l n="155">εἰ δὲ μόθον στήσειε μαχήμονα θύρσον ἀείρων, </l>
<l n="156">γνώσεται, οἷον ἔχω χθόνιον δόρυ· καί μιν ὀλέσσω, </l>
<l n="157">οὐ ποδός, οὐ λαγόνων, οὐ στήθεος, οὐ κενεώνων </l>
<l n="158">ὠτειλὴν μεθέποντα· καὶ οὐ βουπλῆγι δαΐξω </l>
<l n="159">κυρτὰ βοοκραίροιο κεράατα δισσὰ μετώπου, </l>
<l n="160">οὐδὲ διατμήξω μέσον αὐχένος· ἀλλά ἑ τύψω </l>
<l n="161">ἔγχεϊ χαλκείῳ τετορημένον εἰς πτύχα μηροῦ, </l>
<l n="162">ὅττι Διὸς μεγάλοιο γονὴν ἐψεύσατο μηροῦ </l>
<l n="163">καὶ πόλον ὡς ἑὸν οἶκον· ἐγὼ δέ μιν ἀντὶ μελάθρου, </l>
<l n="164">ἀντὶ Διὸς πυλεῶνος ἐνέρτερον Ἄιδι πέμψω, </l>
<l n="165">ἠέ μιν αὐτοκύλιστον ἀλυσκάζοντα καλύψω </l>
<l n="166">κύμασιν Ἰσμηνοῖο, καὶ οὐ χρέος ἐστὶ θαλάσσης. </l>
<l n="167">οὐ δέχομαι βροτὸν ἄνδρα νόθον θεόν· εἰ θέμις εἰπεῖν, </l>
<l n="168">ψεύσομαι, ὡς Διόνυσος, ἐμὸν γένος· οὐκ ἀπὸ Κάδμου </l>
<l n="169">αἷμα φέρω χθονίοιο, πατὴρ δ' ἐμὸς ὄρχαμος ἄστρων, <pb/> </l>
<l n="170">Ἠέλιός με φύτευσε, καὶ οὐκ ἔσπειρεν Ἐχίων· </l>
<l n="171">τίκτε Σεληναίη με, καὶ οὐκ ἐλόχευσεν Ἀγαύη· </l>
<l n="172">εἰμὶ γένος Κρονίδαο, καὶ αἰθέρος εἰμὶ πολίτης· </l>
<l n="173">οὐρανὸς ἀστερόφοιτος ἐμὴ πόλις· ἵλατε, Θῆβαι· </l>
<l n="174">Παλλὰς ἐμὴ παράκοιτις, ἐμὴ δάμαρ ἄμβροτος Ἥβη· </l>
<l n="175">Πενθέι μαζὸν ὄρεξε μετ' Ἄρεα δεσπότις Ἥρη, </l>
<l n="176">καὶ ζαθέη μετὰ Φοῖβον ἐγείνατο Πενθέα Λητώ· </l>
<l n="177">Ἄρτεμιν ἱεμένην νυμφεύσομαι· οὐδέ με φεύγει, </l>
<l n="178">ὥς ποτε Φοῖβον ἔφευγεν ἑῆς μνηστῆρα κορείης, </l>
<l n="179">μῶμον ἀλυσκάζουσα κασιγνήτων ὑμεναίων. </l>
<l n="180">εἰ δὲ τεὴν Σεμέλην οὐκ ἔφλεγεν οὐρανίη φλόξ, </l>
<l n="181">παιδὸς ἑῆς διὰ μῶμον ἑὸν δόμον ἔφλεγε Κάδμος, </l>
<l n="182">ἀστεροπὴν δ' ἐκάλεσσε χαμαιγενὲς ἁπτόμενον πῦρ, </l>
<l n="183">καὶ δαΐδων ὀνόμηνε σέλας σπινθῆρα κεραυνοῦ.“ </l>
<l n="184" rend="indent(1)">ὣς φαμένου βασιλῆος ἐπεστρατόωντο μαχηταὶ </l>
<l n="185">ὁπλοφόροι κενεοῖσιν ἐριδμαίνοντες ἀήταις· </l>
<l n="186">καὶ στρατὸς ἄσπετος ἦεν ἔσω πιτυώδεος ὕλης, </l>
<l n="187">ἴχνια μαστεύοντες ἀθηήτοιο Λυαίου. </l>
<l n="188" rend="indent(1)">ὄφρα μὲν ἐνναέτῃσιν ἄναξ ἐπετέλλετο Πενθεύς, </l>
<l n="189">τόφρα δὲ καὶ Διόνυσος ἀφεγγέα νύκτα δοκεύων </l>
<l n="190">τοῖον ἔπος πρὸς Ὄλυμπον ἀνίαχε κυκλάδι Μήνῃ· </l>
<l n="191" rend="indent(1)">„ὦ τέκος Ἠελίοιο, πολύστροφε, παντρόφε Μήνη, <pb/> </l>
<l n="192">ἅρματος ἀργυφέοιο κυβερνήτειρα Σελήνη, </l>
<l n="193">εἰ σὺ πέλεις Ἑκάτη πολυώνυμος, ἐννυχίη δὲ </l>
<l n="194">πυρσοφόρῳ παλάμῃ δονέεις θιασώδεα πεύκην, </l>
<l n="195">ἔρχεο, νυκτιπόλος, σκυλακοτρόφος, ὅττι σε τέρπει </l>
<l n="196">κνυζηθμῷ γοόωντι κυνοσσόος ἔννυχος ἠχώ· </l>
<l n="197">Ἄρτεμις εἰ σὺ πέλεις ἐλαφηβόλος, ἐν δὲ κολώναις </l>
<l n="198">νεβροφόνῳ σπεύδουσα συναγρώσσεις Διονύσῳ, </l>
<l n="199">ἔσσο κασιγνήτοιο βοηθόος· ἀρχεγόνου γὰρ </l>
<l n="200">αἷμα λαχὼν Κάδμοιο διώκομαι ἔκτοθι Θήβης, </l>
<l n="201">μητρὸς ἐμῆς Σεμέλης ἀπὸ πατρίδος· ὠκύμορος γὰρ </l>
<l n="202">θνητὸς ἀνὴρ κλονέει με θεημάχος· ὡς νυχίη δὲ </l>
<l n="203">νυκτελίῳ χραίσμησον ἐλαυνομένῳ Διονύσῳ· </l>
<l n="204">εἰ δὲ σὺ Περσεφόνεια νεκυσσόος, ὑμέτεραι δὲ </l>
<l n="205">ψυχαὶ Ταρταρίοισιν ὑποδρήσσουσι θοώκοις, </l>
<l n="206">νεκρὸν ἴδω Πενθῆα, καὶ ἀχνυμένου Διονύσου </l>
<l n="207">δάκρυον εὐνήσειε τεὸς ψυχοστόλος Ἑρμῆς· </l>
<l n="208">σεῖο δὲ Τισιφόνης μανιώδεος ἠὲ Μεγαίρης </l>
<l n="209">Ταρταρίῃ μάστιγι λαθίφρονα παῦσον ἀπειλὴν </l>
<l n="210">Γηγενέος Πενθῆος, ἐπεὶ δυσμήχανος Ἥρη </l>
<l n="211">ὀψίγονον Τιτῆνα νέῳ θώρηξε Λυαίῳ. </l>
<l n="212">ἀλλὰ σὺ φῶτα δάμασσον ἀθέσμιον, ὄφρα γεραίρῃς </l>
<l n="213">ἀρχεγόνου Ζαγρῆος ἐπωνυμίην Διονύσου. </l>
<l n="214">Ζεῦ ἄνα, καὶ σὺ δόκευε μεμηνότος ἀνδρὸς ἀπειλήν· <pb/> </l>
<l n="215">κλῦθι, πάτερ καὶ μῆτερ· ἐλεγχομένου δὲ Λυαίου </l>
<l n="216">σὴ στεροπὴ γαμίη Σεμέλης τιμήορος ἔστω.“ </l>
<l n="217" rend="indent(1)">ὣς φαμένου ταυρῶπις ἀνίαχεν ὑψόθι Μήνη· </l>
<l n="218" rend="indent(1)">„νυκτιφαὲς Διόνυσε, φυτηκόμε, σύνδρομε Μήνης, </l>
<l n="219">σῆς σταφυλῆς ἀλέγιζε· μέλει δέ μοι ὄργια Βάκχου, </l>
<l n="220">ὑμετέρων ὅτι γαῖα φυτῶν ὠδῖνα πεπαίνει </l>
<l n="221">μαρμαρυγὴν δροσόεσσαν ἀκοιμήτοιο Σελήνης </l>
<l n="222">δεχνυμένη· σὺ δέ, Βάκχε χοροίτυπε, θύρσα τιταίνων </l>
<l n="223">σῆς γενετῆς ἀλέγιζε, καὶ οὐ τρομέεις γένος ἀνδρῶν </l>
<l n="224">ἀδρανέων, οἷς κοῦφος ἀεὶ νόος, ὧν καὶ ἀνάγκῃ </l>
<l n="225">Εὐμενίδων μάστιγες ἀναστέλλουσιν ἀπειλάς. </l>
<l n="226">σὺν σοὶ δυσμενέεσσι κορύσσομαι· ἶσα δὲ Βάκχῳ </l>
<l n="227">κοιρανέω μανίης ἑτερόφρονος· εἰμὶ δὲ Μήνη </l>
<l n="228">Βακχιάς, οὐχ ὅτι μοῦνον ἐν αἰθέρι μῆνας ἑλίσσω, </l>
<l n="229">ἀλλ' ὅτι καὶ μανίης μεδέω καὶ λύσσαν ἐγείρω. </l>
<l n="230">οὐ χθονίην σέθεν ὕβριν ἐγὼ νήποινον ἐάσσω· </l>
<l n="231">ἤδη γὰρ Λυκόοργος ἀπειλήσας Διονύσῳ, </l>
<l n="232">ὁ πρὶν ἐὼν ταχύγουνος, ὁ Μαινάδας ὀξὺ διώξας, </l>
<l n="233">τυφλὸς ἀλητεύει καὶ δεύεται ἡγεμονῆος. </l>
<l n="234">ἤδη δ' ἀμφὶ τένοντας Ἐρυθραίων δονακήων </l>
<l n="235">κέκλιται ἔνθα καὶ ἔνθα, τεῆς αὐτάγγελος ἀλκῆς, <pb/> </l>
<l n="236">Ἰνδῶν νεκρὸς ὅμιλος, ἀναινομένῳ δὲ ῥεέθρῳ </l>
<l n="237">ἄφρονα Δηριαδῆα πατὴρ ἔκρυψεν Ὑδάσπης </l>
<l n="238">ἔγχεϊ κισσήεντι τετυμμένον· αὐτὰρ ὁ φεύγων </l>
<l n="239">πατρῴῳ βαρύθοντι κατηφέι πῖπτε ῥεέθρῳ· </l>
<l n="240">Τυρσηνοὶ δεδάασι τεὸν σθένος, ὁππότε νηῶν </l>
<l n="241">ὄρθιος ἱστὸς ἄμειπτο καὶ ἀμπελόεις πέλεν ὄρπηξ </l>
<l n="242">αὐτοτελής, τὸ δὲ λαῖφος ὑπὸ σκιεροῖσι πετήλοις </l>
<l n="243">ἡμερίδων εὔβοτρυς ἀνηέξητο καλύπτρη, </l>
<l n="244">καὶ πρότονοι σύριζον ἐχιδνήεντι κορύμβῳ </l>
<l n="245">ἰοβόλοι, βροτέην δὲ φυὴν καὶ ἐχέφρονα βουλὴν </l>
<l n="246">δυσμενέες ῥίψαντες ἀμειβομένοιο προσώπου </l>
<l n="247">ἀφραδέες δελφῖνες ἐνιπλώουσι θαλάσσῃ· </l>
<l n="248">εἰσέτι κωμάζουσι καὶ ἐν ῥοθίοις Διονύσῳ, </l>
<l n="249">οἷα κυβιστητῆρες ἐπισκαίρουσι γαλήνῃ. </l>
<l n="250">καὶ νέκυς ὑμετέρῳ βεβολημένος ὀξέι θύρσῳ </l>
<l n="251">χεύμασιν Ἀσσυρίοισι καλύπτεται Ἰνδὸς Ὀρόντης, </l>
<l n="252">εἰσέτι δειμαίνων καὶ ἐν ὕδασιν οὔνομα Βάκχου.“ </l>
<l n="253" rend="indent(1)">τοῖον ἔπος Βρομίῳ χρυσήνιος ἴαχε δαίμων. </l>
<l n="254" rend="indent(1)">ὄφρα μὲν εἰσέτι Βάκχος ὁμίλεε κυκλάδι Μήνῃ, </l>
<l n="255">τόφρα δὲ καὶ Ζαγρῆι χαριζομένη Διονύσῳ </l>
<l n="256">Περσεφόνη θώρηξεν Ἐρινύας, ἀχνυμένῳ δὲ </l>
<l n="257">ὀψιγόνῳ χραίσμησε κασιγνήτῳ Διονύσῳ. </l>
<l n="258">αἱ δὲ Διὸς χθονίοιο δυσάντεϊ νεύματι νύμφης </l>
<l n="259">Εὐμενίδες Πενθῆος ἐπεστρατόωντο μελάθρῳ, <pb/> </l>
<l n="260">ὧν ἡ μὲν ζοφεροῖο διαθρῴσκουσα βερέθρου </l>
<l n="261">Ταρταρίην ἐλέλιζεν ἐχιδνήεσσαν ἱμάσθλην, </l>
<l n="262">Κωκυτοῦ δὲ ῥέεθρον ἀρύετο καὶ Στυγὸς ὕδωρ, </l>
<l n="263">καὶ χθονίῃ ῥαθάμιγγι δόμους ἔρραινεν Ἀγαύης, </l>
<l n="264">οἷα προθεσπίζουσα γόον καὶ δάκρυα Θήβης· </l>
<l n="265">Ἀκταίην δὲ μάχαιραν ἀπ' Ἀτθίδος ἤγαγε δαίμων, </l>
<l n="266">ἀρχαίην Ἰτύλοιο μιαιφόνον, ᾗ ποτε μήτηρ </l>
<l n="267">Πρόκνη θυμολέαινα σὺν ἀνδροφόνῳ Φιλομήλῃ </l>
<l n="268">τηλυγέτην ὠδῖνα διατμήξασα σιδήρῳ </l>
<l n="269">παιδοβόρῳ Τηρῆι φίλην δαιτρεύσατο φορβήν· </l>
<l n="270">κείνην χειρὶ φέρουσα φόνων ὀχετηγὸν Ἐρινὺς </l>
<l n="271">ἀρχεκάκοις ὀνύχεσσι διαγλύψασα κονίην </l>
<l n="272">Ἀττικὸν ἔκρυφεν ἆορ ὀρεσσιφύτῳ παρὰ ῥίζῃ </l>
<l n="273">μηκεδανῆς ἐλάτης, † η Μαινάδες, ὁππόθι Πενθεὺς <pb/> </l>
<l n="274">μέλλε θανεῖν ἀκάρηνος· ἐπαμήσασα δὲ κόχλῳ </l>
<l n="275">Γοργόνος ἀρτιφόνοιο νεόρρυτον αἷμα Μεδούσης </l>
<l n="276">πορφυρέαις ἔχρισε Λιβυστίσι δένδρον ἐέρσαις. </l>
<l n="277">καὶ τὰ μὲν ἐν σκοπέλοις τεχνήσατο μαινὰς Ἐρινύς. </l>
<l n="278" rend="indent(1)">ὀρφναίοις δὲ πόδεσσι δόμων ἐπεβήσατο Κάδμου </l>
<l n="279">νυκτιφαὴς Διόνυσος ἔχων ταυρώπιδα μορφήν, </l>
<l n="280">αἰθύσσων Κρονίην μανιώδεα Πανὸς ἱμάσθλην· </l>
<l n="281">βακχεύσας δ' ἀχάλινον Ἀρισταίοιο γυναῖκα </l>
<l n="282">Αὐτονόην ἐκάλεσσε, καὶ ἴαχε θυιάδι φωνῇ· </l>
<l n="283" rend="indent(1)">„ὀλβίη Αὐτονόη Σεμέλης πλέον· ἀρτιγάμου γὰρ </l>
<l n="284">υἱέος εἰς ὑμέναιον ἐριδμαίνεις καὶ Ὀλύμπῳ· </l>
<l n="285">αἰθέρος ἥρπασας εὖχος, ἐπεὶ λάχεν ἁβρὸν ἀκοίτην </l>
<l n="286">Ἄρτεμις Ἀκταίωνα καὶ Ἐνδυμίωνα Σελήνη. </l>
<l n="287">οὐ θάνεν Ἀκταίων, οὐκ ἔλλαχε θηρὸς ὀπωπήν, </l>
<l n="288">οὐ στικτῆς ἐλάφοιο τανυγλώχινα κεραίην, </l>
<l n="289">οὐ νόθον εἶδος ἔδεκτο, καὶ οὐκ ἐψεύσατο μορφήν, </l>
<l n="290">οὐ κύνας ἀγρευτῆρας ἑοὺς ἐνόησε φονῆας· </l>
<l n="291">ἀλλὰ κακογλώσσων στομάτων κενεόφρονι μύθῳ </l>
<l n="292">υἱέος ὑμετέροιο μόρον ψεύσαντο βοτῆρες, </l>
<l n="293">νυμφίον ἐχθαίροντες ἀνυμφεύτοιο θεαίνης. <pb/> </l>
<l n="294">οἶδα, πόθεν δόλος οὗτος· ἐπ' ἀλλοτρίοις ὑμεναίοις </l>
<l n="295">εἰς γάμον, εἰς Παφίην ζηλήμονές εἰσι γυναῖκες. </l>
<l n="296">ἀλλὰ θυελλήεντι διαθρῴσκουσα πεδίλῳ </l>
<l n="297">σπεῦδε μολεῖν ἀκίχητος ἐς οὔρεα· κεῖθι μολοῦσα </l>
<l n="298">ὄψεαι Ἀκταίωνα συναγρώσσοντα Λυαίῳ, </l>
<l n="299">Ἄρτεμιν ἐγγὺς ἔχοντα, καὶ αἰόλα δίκτυα θήρης ... </l>
<l n="300">ἐνδρομίδας φορέοντα, καὶ ἀμφαφόωντα φαρέτρην. </l>
<l n="301">ὀλβίη Αὐτονόη Σεμέλης πλέον, ὅττι θεαίνης </l>
<l n="302">εἰς γάμον ἐρχομένης ἑκυρὴ πέλες Ἰοχεαίρης· </l>
<l n="303">Ἰνοῦς καλλιτόκοιο μακαρτέρη, ὅττι θεαίνης </l>
<l n="304">σὸς πάις ἔλλαχε λέκτρα, τὰ μὴ λάχεν Ὦτος ἀγήνωρ. </l>
<l n="305">οὐ θρασὺς Ὠρίων πέλε νυμφίος Ἰοχεαίρης. </l>
<l n="306">χάρματι δ' ἡβήσας σέθεν υἱέος εἵνεκα νύμφης </l>
<l n="307">κωμάζει σέο Κάδμος ὀρεσσαύλῳ παρὰ παστῷ, </l>
<l n="308">σείων ἠερίοις ἀνέμοις χιονώδεα χαίτην. </l>
<l n="309">ἔγρεο, καὶ σὺ γένοιο γαμοστόλος, εὔλοχε μήτηρ· </l>
<l n="310">ἅρμενος οὗτος ἔρως, ὅτι νυμφίον Ἄρτεμις ἁγνὴ </l>
<l n="311">υἷα κασιγνήτοιο καὶ οὐ ξένον ἔσχεν ἀκοίτην. </l>
<l n="312">ἀλλὰ θεὰ φυγόδεμνος ἐπήν ποτε παῖδα λοχεύσῃ, </l>
<l n="313">υἱέα κουφίζουσα σαόφρονος Ἰοχεαίρης <pb/> </l>
<l n="314">πήχεϊ παιδοκόμῳ ζηλήμονι δεῖξον Ἀγαύῃ. </l>
<l n="315">τίς νέμεσίς ποτε τοῦτο, κυνοσσόος εἰ παρὰ παστῷ </l>
<l n="316">ἤθελε θηρητῆρα λαγωβόλον υἷα λοχεῦσαι, </l>
<l n="317">εἴκελον Ἀκταίωνι φιλοσκοπέλῳ τε Κυρήνῃ, </l>
<l n="318">μητρῴων ἐλάφων ἐποχημένον ὠκέι δίφρῳ;“ <pb/> </l>
</div>
<div type="Book" n="45">
<l n="t1"><label type="head">ΔΙΟΝΥΣΙΑΚΩΝ ΤΕΣΣΑΡΑΚΟΣΤΟΝ </label></l>
<l n="t2"><label type="head">ΠΕΜΠΤΟΝ.</label> </l>
<l n="1" rend="indent(1)">Ὣς φαμένου Βρομίοιο δόμων ἐξέδραμε νύμφη </l>
<l n="2">χάρματι λυσσήεντι κατάσχετος, ὄφρα νοήσῃ </l>
<l n="3">νυμφίον Ἀκταίωνα παρήμενον Ἰοχεαίρῃ· </l>
<l n="4">καί οἱ ἐπειγομένῃ σφαλερῷ ποδὶ σύνδρομος αὔραις </l>
<l n="5">εἰς ὄρος ἀκρήδεμνος ὁμάρτεε μαινὰς Ἀγαύη, </l>
<l n="6">καὶ Κρονίης μάστιγος ἱμασσομένη φρένα κέντρῳ </l>
<l n="7">ἄσκοπον ἐρροίβδησε μεμηνότι χείλεϊ φωνήν· </l>
<l n="8" rend="indent(1)">„οὐτιδανῷ Πενθῆι κορύσσομαι, ὄφρα δαείη, </l>
<l n="9">θαρσαλέην ὅτι Κάδμος Ἀμαζόνα τίκτεν Ἀγαύην. </l>
<l n="10">ἔμπλεος ἠνορέης καὶ ἐγὼ πέλον· ἢν ἐθελήσω, </l>
<l n="11">καὶ γυμναῖς παλάμῃσιν ὅλον Πενθῆα δαΐξω </l>
<l n="12">καὶ στρατιὴν εὔοπλον ἀτευχέι χειρὶ δαμάσσω. </l>
<l n="13">θύρσον ἔχω· μελίης δ' οὐ δεύομαι, οὐ δόρυ πάλλω· </l>
<l n="14">ἔγχεϊ δ' ἀμπελόεντι δορυσσόον ἀνέρα βάλλω· </l>
<l n="15">οὐ φορέω θώρηκα, καὶ εὐθώρηκα δαμάσσω. </l>
<l n="16">κύμβαλα δ' αἰθύσσουσα καὶ ἀμφιπλῆγα βοείην <pb/> </l>
<l n="17">κυδαίνω Διὸς υἷα, καὶ οὐ Πενθῆα γεραίρω. </l>
<l n="18">Λύδιά μοι δότε ῥόπτρα· τί μέλλετε, θυιάδες ὧραι; </l>
<l n="19">ἵξομαι εἰς σκοπέλους, ὅθι Μαινάδες, ἧχι γυναῖκες </l>
<l n="20">ἥλικες ἀγρώσσοντι συναγρώσσουσι Λυαίῳ· </l>
<l n="21">ζῆλον ἔχω, Διόνυσε, λεοντοφόνοιο Κυρήνης. </l>
<l n="22">φείδεό μοι Βρομίοιο, θεημάχε, φείδεο, Πενθεῦ· </l>
<l n="23">εἰς σκοπέλους ἀκίχητος ἐλεύσομαι, ὄφρα καὶ αὐτὴ </l>
<l n="24">εὔιον ἀείδουσα χοροιτύπον ἴχνος ἑλίξω· </l>
<l n="25">οὐκέτι βοτρυόεντος ἀναίνομαι ὄργια Βάκχου, </l>
<l n="26">οὐκέτι Βασσαρίδων στυγέω χορόν· ἀλλὰ καὶ αὐτὴ </l>
<l n="27">δειμαίνω Διόνυσον, ὃν ἤροσεν ἄφθιτος εὐνή, </l>
<l n="28">ὃν Διὸς ὑψιμέδοντος ἐχυτλώσαντο κεραυνοί. </l>
<l n="29">ἔσσομαι ὠκυπέδιλος, ὁμήλυδος Ἰοχεαίρης </l>
<l n="30">δίκτυα κουφίζουσα καὶ οὐ κλωστῆρας Ἀθήνης.“ </l>
<l n="31" rend="indent(1)">ὣς φαμένη πεπότητο νέη σκαίρουσα Μιμαλλών, </l>
<l n="32">ληναίης μεθέπουσα φιλεύιον ἅλμα χορείης, </l>
<l n="33">Βάκχον ἀνευάζουσα καὶ ἀείδουσα Θυώνην· </l>
<l n="34">καὶ Σεμέλην ὑπάτοιο Διὸς κίκλησκε γυναῖκα, </l>
<l n="35">καὶ σέλας εὐφαέων γαμίων ἐλίγαινε κεραυνῶν. </l>
<l n="36" rend="indent(1)">καὶ χορὸς ἐν σκοπέλοισιν ἔην πολύς· ἀμφὶ δὲ πέτραι </l>
<l n="37">ἴαχον· ἑπταπύλου δὲ πέδον περιδέδρομε Θήβης </l>
<l n="38">ἠχὴ ποικιλόμορφος· ὁμογλώσσῳ δ' ἀλαλητῷ </l>
<l n="39">μελπομένων βαρύδουπος ἐπεσμαράγησε Κιθαιρών· <pb/> </l>
<l n="40">καὶ δροσόεις κελάδησεν ὅλος τόπος· ἦν δὲ νοῆσαι </l>
<l n="41">δένδρεα κωμάζοντα καὶ αὐδήεσσαν ἐρίπνην. </l>
<l n="42">καί τις ἑοῦ θαλάμοιο χοροιτύπος ἔκθορε κούρη, </l>
<l n="43">αὐλὸς ὅτε τρητοῖσι πόροις ἰάχησε κεράστης· </l>
<l n="44">καὶ κτύπος ἀμφιβόητος ἀδεψήτοιο βοείης </l>
<l n="45">παρθενικὰς βάκχευσεν, ἀπ' εὐτύκτων δὲ μελάθρων </l>
<l n="46">εἰς ὄρος ὑψικάρηνον ἐρημάδας ἤλασε Βάκχας. </l>
<l n="47">καί τις ἀνοιστρηθεῖσα θυελλήεντι πεδίλῳ </l>
<l n="48">κούρη λυσιέθειρα διέσσυτο παρθενεῶνος, </l>
<l n="49">κερκίδα καλλείψασα καὶ ἱστοτέλειαν Ἀθήνην· </l>
<l n="50">καὶ πλοκάμων ἀκόμιστον ἀπορρίψασα καλύπτρην </l>
<l n="51">μίσγετο Βασσαρίδεσσι καὶ Ἀονὶς ἔπλετο Βάκχη. </l>
<l n="52" rend="indent(1)">Τειρεσίας δ' ἱέρευσεν ἀλεξικάκῳ Διονύσῳ </l>
<l n="53">βωμὸν ἀναστήσας, ἵνα Πενθέος ὕβριν ἐρύξῃ </l>
<l n="54">καὶ χόλον ἀπρήυντον ἀποσκεδάσειε Λυαίου· </l>
<l n="55">ἀλλὰ μάτην ἱκέτευσεν, ἐπεὶ λίνον ἤλυθε Μοίρης. </l>
<l n="56">καὶ Σεμέλης γενέτην ἐκαλέσσατο μάντις ἐχέφρων, </l>
<l n="57">ὄφρα καταστήσωσι χοροστασίην Διονύσου. </l>
<l n="58">βριθομένοις δὲ πόδεσσι γέρων ὠρχήσατο Κάδμος </l>
<l n="59">στέψας Ἀονίῳ χιονώδεα βόστρυχα κισσῷ· </l>
<l n="60">Τειρεσίας δ' ὁμόφοιτος ἑὸν πόδα νωθρὸν ἑλίσσων, </l>
<l n="61">Μυγδονίῳ Φρύγα κῶμον ἀνακρούων Διονύσῳ, <pb/> </l>
<l n="62">εἰς χορὸν ἀίσσοντι συνέμπορος ἤιε Κάδμῳ </l>
<l n="63">γηραλέον νάρθηκι θεουδέα πῆχυν ἐρείσας. </l>
<l n="64">ἀθρήσας δὲ γέροντας ὁμήλυδας ὄμματι λοξῷ </l>
<l n="65">Τειρεσίαν καὶ Κάδμον ἀτάσθαλος ἴαχε Πενθεύς· </l>
<l n="66" rend="indent(1)">„Κάδμε, τί μαργαίνεις; τίνι δαίμονι κῶμον ἐγείρεις; </l>
<l n="67">Κάδμε, μιαινομένης ἀποκάτθεο κισσὸν ἐθείρης, </l>
<l n="68">κάτθεο καὶ νάρθηκα νοοπλανέος Διονύσου· </l>
<l n="69">Ὀγκαίης δ' ἀνάειρε σαόφρονα χαλκὸν Ἀθήνης. </l>
<l n="70">νήπιε Τειρεσία, στεφανηφόρε, ῥῖψον ἀήταις </l>
<l n="71">σῶν πλοκάμων τάδε φύλλα, νόθον στέφος· ἀντὶ δὲ θύρσου </l>
<l n="72">Φοίβου μᾶλλον ἄειρε τεὴν Ἰσμηνίδα δάφνην. </l>
<l n="73">αἰδέομαι σέο γῆρας, ἀμετροβίων δὲ καὶ αὐτῶν </l>
<l n="74">μάρτυρα σῶν ἐτέων πολιὴν πλοκαμῖδα γεραίρω· </l>
<l n="75">εἰ μὴ γὰρ τόδε γῆρας ἐρήτυε καὶ σέο χαίτη, </l>
<l n="76">καί κεν ἀλυκτοπέδῃσιν ἐγὼ σέο χεῖρας ἑλίξας </l>
<l n="77">δέσμιον ἀχλυόεντι κατεσφρήγισσα μελάθρῳ. </l>
<l n="78">σὸς νόος οὔ με λέληθε· σὺ γὰρ Πενθῆι μεγαίρων </l>
<l n="79">μαντοσύναις δολίῃσι νόθον θεὸν ἀνέρα τεύχεις, </l>
<l n="80">δῶρα λαβὼν Λυδοῖο παρ' ἀνέρος ἠπεροπῆος, </l>
<l n="81">δῶρα πολυχρύσοιο φατιζομένου ποταμοῖο. </l>
<l n="82">ἀλλ' ἐρέεις, ὅτι Βάκχος ἐποίνιον εὗρεν ὀπώρην· </l>
<l n="83">οἶνος ἀεὶ μεθύοντας ἐφέλκεται εἰς ἀφροδίτην, </l>
<l n="84">εἰς φόνον ἀσταθέος νόον ἀνέρος οἶνος ἐγείρει. <pb/> </l>
<l n="85">ἀλλὰ Διὸς γενετῆρος ἔχει δέμας ἠὲ χιτῶνας; </l>
<l n="86">χρύσεα πέπλα φέρων, οὐ νεβρίδας, ὑψιμέδων Ζεὺς </l>
<l n="87">ἀστράπτει μακάρεσσι· καὶ ἀνδράσι μάρναται Ἄρης </l>
<l n="88">χάλκεον ἔγχος ἔχων, οὐκ οἴνοπα θύρσον ἀείρων· </l>
<l n="89">οὐ βοέοις κεράεσσι κερασφόρος ἐστὶν Ἀπόλλων. </l>
<l n="90">μὴ ποταμὸς Σεμέλην νυμφεύσατο, καὶ τέκε νύμφη </l>
<l n="91">υἷα νόθον κερόεντα βοοκραίρῳ παρακοίτῃ; </l>
<l n="92">ἀλλ' ἐρέεις· ‘γλαυκῶπις ἐς ἄρσενα δῆριν ἱκάνει </l>
<l n="93">σύγγονον ἔγχος ἔχουσα καὶ ἀσπίδα Παλλὰς Ἀθήνη’· </l>
<l n="94">αἰγίδα καὶ σὺ τίταινε τεοῦ Κρονίδαο τοκῆος.“ </l>
<l n="95" rend="indent(1)">ὣς φαμένου Πενθῆος ἀμείβετο μάντις ἐχέφρων· </l>
<l n="96" rend="indent(1)">„τί κλονέεις Διόνυσον, ὃν ἤροσεν ὑψιμέδων Ζεύς, </l>
<l n="97">ὃν Κρονίδης ὤδινε πατὴρ ἐγκύμονι μηρῷ, </l>
<l n="98">παιδοκόμῳ δὲ γάλακτι θεητόκος ἔτρεφε Ῥείη, </l>
<l n="99">ὃν πάρος ἡμιτέλεστον ἔτι πνείοντα τεκούσης </l>
<l n="100">ἀφλεγέες σπινθῆρες ἐχυτλώσαντο κεραυνοῦ; </l>
<l n="101">οὗτος ἀμαλλοτόκῳ Δημήτερι μοῦνος ἐρίζει </l>
<l n="102">ἀντίτυπον σταχύεσσιν ἔχων εὔβοτρυν ὀπώρην. </l>
<l n="103">ἀλλὰ χόλον Βρομίοιο φυλάσσεο· δυσσεβίης δὲ </l>
<l n="104">σοί, τέκος, ἢν ἐθέλῃς, Σικελόν τινα μῦθον ἐνίψω. </l>
<l n="105">Τυρσηνῶν ποτε παῖδες ἐναυτίλλοντο θαλάσσῃ, <pb/> </l>
<l n="106">ξεινοφόνοι, πλωτῆρες ἀλήμονες, ἅρπαγες ὄλβου, </l>
<l n="107">πάντοθεν ἁρπάζοντες ἐπάκτια πώεα μήλων· </l>
<l n="108">καὶ πολὺς ἔνθα καὶ ἔνθα δορικτήτων ἀπὸ νηῶν </l>
<l n="109">εἰς μόρον ὑδατόεντα γέρων ἐκυλίνδετο ναύτης </l>
<l n="110">ἡμιθανής, ἕτερος δὲ προασπίζων ἕο ποίμνης </l>
<l n="111">ἀμφιλαφὴς πολιῇσι φόνῳ φοινίσσετο ποιμήν. </l>
<l n="112">ἔμπορος εἰ τότε πόντον ἐπέπλεεν, εἴ ποτε Φοῖνιξ </l>
<l n="113">ὤνια Σιδονίης ἁλιπόρφυρα πέπλα θαλάσσης </l>
<l n="114">εἶχεν ὑπὲρ πόντοιο, λαβὼν Τυρσηνὸς ἀλήτης </l>
<l n="115">ἀπροϊδὴς πεφόρητο ῥυηφενέων ἐπὶ νηῶν· </l>
<l n="116">καί τις ἑὸν νήποινον ἀπείρονα φόρτον ὀλέσσας </l>
<l n="117">εἰς Σικελὴν Ἀρέθουσαν ἀνὴρ πορθμεύετο Φοῖνιξ </l>
<l n="118">δέσμιος, ἁρπαμένοιο λιπόπτολις ἄμμορος ὄλβου. </l>
<l n="119">ἀλλὰ δόλῳ Διόνυσος ἐπίκλοπον εἶδος ἀμείψας </l>
<l n="120">Τυρσηνοὺς ἀπάφησε· νόθην δ' ὑπεδύσατο μορφήν, </l>
<l n="121">ἱμερόεις ἅτε κοῦρος ἔχων ἀχάρακτον ὑπήνην, </l>
<l n="122">αὐχένι κόσμον ἔχων χρυσήλατον· ἀμφὶ δὲ κόρσην </l>
<l n="123">στέμματος ἀστράπτοντος ἔην αὐτόσσυτος αἴγλη </l>
<l n="124">λυχνίδος ἀσβέστοιο, καὶ ἔγχλοα νῶτα μαράγδου, </l>
<l n="125">καὶ λίθος Ἰνδῴη χαροπῆς ἀμάρυγμα θαλάσσης· </l>
<l n="126">καὶ χροῒ δύσατο πέπλα φαάντερα κυκλάδος Ἠοῦς </l>
<l n="127">ἄρτι χαρασσομένης, Τυρίῃ πεπαλαγμένα κόχλῳ. <pb/> </l>
<l n="128">ἵστατο δ' αἰγιαλοῖο παρ' ὀφρύσιν, οἷα καὶ αὐτὸς </l>
<l n="129">ὁλκάδος ἱμείρων ἐπιβήμεναι. οἱ δὲ θορόντες </l>
<l n="130">φαιδρὸν ἐληίσσαντο δολοπλόκον υἷα Θυώνης </l>
<l n="131">καὶ κτεάνων γύμνωσαν· ὑποτροχόωσα δὲ σειρὴ </l>
<l n="132">χερσὶν ὀπισθοτόνοισιν ἐμιτρώθη Διονύσου. </l>
<l n="133">καὶ νέος ἐξαπίνης μέγας ἔπλετο θέσπιδι μορφῇ </l>
<l n="134">ἀνδροφυὴς κερόεις ὑψούμενος ἄχρις Ὀλύμπου, </l>
<l n="135">νύσσων ἠερίων νεφέων σκέπας· εὐκελάδῳ δὲ </l>
<l n="136">ὡς στρατὸς ἐννεάχιλος ἑῷ μυκήσατο λαιμῷ. </l>
<l n="137">μηκεδανοὶ δὲ κάλωες ἐχιδναῖοι πέλον ὁλκοί, </l>
<l n="138">ἔμπνοα μορφωθέντες ἐς ἀγκύλα νῶτα δρακόντων· </l>
<l n="139">καὶ πρότονοι σύριζον· ὑπηνέμιος δὲ κεράστης </l>
<l n="140">ὁλκαίαις ἑλίκεσσιν ἀνέδραμεν εἰς κέρας ἱστοῦ· </l>
<l n="141">καὶ χλοεροῖς πετάλοισι κατάσκιος αἰθέρι γείτων </l>
<l n="142">ἱστὸς ἔην κυπάρισσος ὑπέρτατος· ἐν δὲ μεσόδμῃ </l>
<l n="143">κισσὸς ἀερσιπότητος ἀνήιεν † αἰθέρι γείτων † </l>
<l n="144">σειρὴν αὐτοέλικτον ἐπιπλέξας κυπαρίσσῳ· </l>
<l n="145">ἀμφὶ δὲ πηδαλίοισιν ὑπερκύψασα θαλάσσης </l>
<l n="146">Βακχιὰς ἀμπελόεντι κάμαξ ἐβαρύνετο καρπῷ· </l>
<l n="147">πρύμνης δ' ἡδυτόκοιο βαθυνομένου διὰ κόλπου </l>
<l n="148">οἶνον ἀναβλύζουσα μέθης βακχεύετο πηγή. </l>
<l n="149">ἀμφὶ δὲ σέλματα πάντα διὰ πρώρης ἀνιόντες </l>
<l n="150">θῆρες ἀεξήθησαν· ἐμυκήσαντο δὲ ταῦροι, </l>
<l n="151">καὶ βλοσυρὸν κελάδημα λέων βρυχήσατο λαιμῷ. <pb/> </l>
<l n="152">Τυρσηνοὶ δ' ἰάχησαν, ἐβακχεύοντο δὲ λύσσῃ </l>
<l n="153">εἰς φόβον οἰστρηθέντες. ἀεξιφύτοιο δὲ πόντου </l>
<l n="154">ἄνθεα κυματόεντες ἀπέπτυον ὕδατος ὁλκοί· </l>
<l n="155">καὶ ῥόδον ἐβλάστησε, καὶ ὑψόθεν, ὡς ἐνὶ κήπῳ, </l>
<l n="156">ἀφροτόκοι κενεῶνες ἐφοινίσσοντο θαλάσσης, </l>
<l n="157">καὶ κρίνον ἐν ῥοθίοις ἀμαρύσσετο. δερκομένων δὲ </l>
<l n="158">ψευδομένους λειμῶνας ἐβακχεύθησαν ὀπωπαί, </l>
<l n="159">καί σφιν ὄρος βαθύδενδρον ἐφαίνετο καὶ νομὸς ὕλης </l>
<l n="160">καὶ χορὸς ἀγρονόμων καὶ πώεα μηλοβοτήρων, </l>
<l n="161">καὶ κτύπον ὠίσαντο λιγυφθόγγοιο νομῆος </l>
<l n="162">ποιμενίῃ σύριγγι μελιζομένοιο νοῆσαι, </l>
<l n="163">καὶ λιγυρῶν ἀίοντες ἐυτρήτων μέλος αὐλῶν </l>
<l n="164">μεσσατίου πλώοντες ἀτέρμονος ὑψόθι πόντου </l>
<l n="165">γαῖαν ἰδεῖν ἐδόκησαν· ἀμερσινόῳ δ' ὑπὸ λύσσῃ </l>
<l n="166">εἰς βυθὸν ἀίσσοντες ἐπωρχήσαντο γαλήνῃ, </l>
<l n="167">ποντοπόροι δελφῖνες· ἀμειβομένου δὲ προσώπου </l>
<l n="168">εἰς φύσιν ἰχθυόεσσαν ἐμορφώθη γένος ἀνδρῶν. </l>
<l n="169">καὶ σύ, τέκος, δολόεντα χόλον πεφύλαξο Λυαίου. </l>
<l n="170">ἀλλ' ἐρέεις· ‘μεθέπω δέμας ἄλκιμον, ἀμφιέπω δὲ </l>
<l n="171">φρικτὸν ὀδοντοφύτων αὐτόσπορον αἷμα Γιγάντων.’ </l>
<l n="172">δαιμονίην φύγε χεῖρα Γιγαντοφόνου Διονύσου, </l>
<l n="173">ὅς ποτε Τυρσηνοῖο παρὰ κρηπῖδα Πελώρου </l>
<l n="174">Ἄλπον ἀπηλοίησε, θεημάχον υἱὸν ἀρούρης, </l>
<l n="175">μαρνάμενον σκοπέλοισι καὶ αἰχμάζοντα κολώναις· </l>
<l n="176">μαινομένου δὲ Γίγαντος ὑποπτήσσων στίχα λαιμῶν </l>
<l n="177">οὐ τότε κεῖνο κάρηνον ὁδοιπόρος ἔστιχε πέτρης· <pb/> </l>
<l n="178">εἰ δέ τις ἀγνώσσων ἀβάτῳ πεφόρητο κελεύθῳ </l>
<l n="179">μαστίζων θρασὺν ἵππον, ὑπὲρ σκοπέλοιο νοήσας </l>
<l n="180">χερσὶ πολυσπερέεσσι περίπλοκον υἱὸς ἀρούρης </l>
<l n="181">ἡνίοχον καὶ πῶλον ἑῷ τυμβεύσατο λαιμῷ. </l>
<l n="182">πολλάκι δ' εὐδένδροιο δι' οὔρεος εἰς νομὸν ἕλκων </l>
<l n="183">μῆλα μεσημβρίζοντα γέρων δαιτρεύετο ποιμήν. </l>
<l n="184">οὐ τότε δ' αἰπολίοισι παρήμενος ἢ παρὰ μάνδραις </l>
<l n="185">συμφερτοῖς δονάκεσσι μελίζετο μουσοπόλος Πάν, </l>
<l n="186">οὐ κτύπον ὑστερόφωνος ἀμείβετο πηκτίδος Ἠχώ· </l>
<l n="187">ἀλλά, λάλον περ ἐοῦσαν, ἐθήμονι σύνθροον αὐλῷ </l>
<l n="188">Πανὸς ἀσιγήτοιο κατεσφρηγίσσατο σιγή, </l>
<l n="189">ὅττι Γίγας τότε πᾶσιν ἐπέχραεν· οὐ τότε βούτης ... </l>
<l n="190">οὐ χορὸς ὑλοτόμων τις ὁμήλικας ἤκαχε Νύμφας </l>
<l n="191">τέμνων νήια δοῦρα, καὶ οὐ σοφὸς ὁλκάδα τέκτων </l>
<l n="192">δουροπαγὲς γόμφωσεν ὁδοιπόρον ἅρμα θαλάσσης, </l>
<l n="193">εἰσόκε κεῖνα κάρηνα παρέστιχε Βάκχος ὁδεύων, </l>
<l n="194">σείων εὔια θύρσα· παρερχομένῳ δὲ Λυαίῳ </l>
<l n="195">ὑψινεφὴς περίμετρος ἐπέχραεν υἱὸς ἀρούρης, </l>
<l n="196">ἀσπίδα πετρήεσσαν ἑοῖς ὤμοισιν ἀείρων· </l>
<l n="197">καὶ σκόπελον βέλος εἶχεν, ἐπεσκίρτησε δὲ Βάκχῳ </l>
<l n="198">γείτονα δενδρήεσσαν ἔχων ὑψίδρομον αἰχμήν, </l>
<l n="199">ἢ πίτυν ἢ πλατάνιστον ἀκοντίζων Διονύσῳ. <pb/> </l>
<l n="200">ὡς ῥόπαλον πίτυν εἶχε, καὶ ὡς θοὸν ἆορ ἑλίσσων </l>
<l n="201">πρυμνόθεν αὐτόρριζον ἐκούφισε θάμνον ἐλαίης. </l>
<l n="202">ἀλλ' ὅτε τηλεβόλους ὀρέων ἐκένωσε κολώνας, </l>
<l n="203">καὶ σκιερῆς βαθύδενδρος ἐγυμνώθη ῥάχις ὕλης, </l>
<l n="204">θυρσομανὴς τότε Βάκχος ἑὸν βέλος ἠθάδι ῥοίζῳ </l>
<l n="205">εἰς σκοπὸν ἠκόντιζε, καὶ ἠλιβάτου τύχεν Ἄλπου </l>
<l n="206">εἰς πλατὺν ἀνθερεῶνα, κατ' ἀσφαράγοιο δὲ μέσσου </l>
<l n="207">ὀξυτενὴς χλοάουσα διέσσυτο Βακχιὰς αἰχμή· </l>
<l n="208">ἔνθα Γίγας ὀλίγῳ τετορημένος ὀξέι θύρσῳ </l>
<l n="209">ἡμιθανὴς κεκύλιστο καὶ ἔμπεσε γείτονι πόντῳ, </l>
<l n="210">πλησάμενος βαθύκολπον ὅλον κενεῶνα θαλάσσης· </l>
<l n="211">ὑψώσας δὲ ῥέεθρα Τυφαονίης διὰ πέτρης </l>
<l n="212">θερμὰ κασιγνήτοιο κατέκλυσε νῶτα χαμεύνης, </l>
<l n="213">ἔμπυρον ὑδατόεντι καταψύχων δέμας ὁλκῷ. </l>
<l n="214">ἀλλά, τέκος, πεφύλαξο, μὴ εἴκελα καὶ σὺ νοήσῃς, </l>
<l n="215">Τυρσηνῶν ἅτε παῖδες, ἅτε θρασὺς υἱὸς ἀρούρης.“ </l>
<l n="216" rend="indent(1)">εἶπε καὶ οὐ παρέπεισεν· ἀταρβήτῳ δὲ πεδίλῳ </l>
<l n="217">εἰς ὄρος ὑψικάρηνον ὁμόσσυτος ἤιε Κάδμῳ, </l>
<l n="218">ὄφρα χοροῦ ψαύσειε. σιδηροφόροις δὲ μαχηταῖς </l>
<l n="219">ἀσπίδα κουφίζων κορυθαιόλος ἴαχε Πενθεύς· </l>
<l n="220" rend="indent(1)">„δμῶες ἐμοί, στείχοντες ἐν ἄστεϊ καὶ μέσον ὕλης </l>
<l n="221">ἄξατέ μοι βαρύδεσμον ἀνάλκιδα τοῦτον ἀλήτην, <pb/> </l>
<l n="222">ὄφρα τυπεὶς Πενθῆος ἀμοιβαίῃσιν ἱμάσθλαις </l>
<l n="223">μηκέτι φαρμακόεντι ποτῷ θέλξειε γυναῖκας, </l>
<l n="224">ἀλλὰ γόνυ κλίνειεν· ἀπὸ σκοπέλων δὲ καὶ αὐτὴν </l>
<l n="225">μητέρα βακχευθεῖσαν ἐμὴν φιλότεκνον Ἀγαύην </l>
<l n="226">φοιτάδος ἀγρύπνοιο μεταστήσασθε χορείης, </l>
<l n="227">λυσσαλέης ἐρύσαντες ἀνάμπυκα βότρυν ἐθείρης.“ </l>
<l n="228" rend="indent(1)">ὣς φαμένου Πενθῆος ὀπάονες ὠκέι ταρσῷ </l>
<l n="229">ἔδραμον ὑψικόμοιο δυσέμβατον εἰς ῥάχιν ὕλης </l>
<l n="230">ἴχνια μαστεύοντες ὀριπλανέος Διονύσου. </l>
<l n="231">καὶ μόγις ἀθρήσαντες ἐρημάδος ἀγχόθι πέτρης </l>
<l n="232">θυρσομανῆ Διόνυσον ἐπερρώσαντο μαχηταί· </l>
<l n="233">καὶ παλάμαις Βρομίοιο πέριξ ἔσφιγξαν ἱμάντας, </l>
<l n="234">δεσμὰ βαλεῖν ἐθέλοντες ἀνικήτῳ Διονύσῳ· </l>
<l n="235">ἀλλ' ὁ μὲν ἦεν ἄφαντος, ἑῷ πτερόεντι πεδίλῳ </l>
<l n="236">ἀίξας ἀκίχητος, ἐν ἀφθόγγῳ δὲ σιωπῇ </l>
<l n="237">δαιμονίῃ θεράποντες ἐδουλώθησαν ἀνάγκῃ, </l>
<l n="238">μῆνιν ἀλυσκάζοντες ἀθηήτοιο Λυαίου </l>
<l n="239">ταρβαλέοι. καὶ Βάκχος ὁμοίιος ἀσπιδιώτῃ </l>
<l n="240">ἄζυγα ταῦρον ἔχων ἐδράξατο χειρὶ κεραίης, </l>
<l n="241">ὡς θεράπων Πενθῆος ἀπειλείων Διονύσῳ </l>
<l n="242">ψευδομένῳ κερόεντι, καὶ ὡς κοτέοντι προσώπῳ </l>
<l n="243">Πενθέος ἐγγὺς ἵκανε μεμηνότος, ἑζομένου δὲ </l>
<l n="244">λυσσαλέου βασιλῆος ἀγήνορα κόμπον ἀθύρων </l>
<l n="245">φρικαλέην ἀγέλαστος ἐπίκλοπον ἴαχε φωνήν· </l>
<l n="246" rend="indent(1)">„οὗτος ἀνήρ, σκηπτοῦχε, τεὴν οἴστρησεν Ἀγαύην </l>
<l n="247">οὗτος ἀνὴρ ἐθέλει βασιληίδα Πενθέος ἕδρην· </l>
<l n="248">ἀλλὰ λαβὼν κερόεντα δολόφρονα Βάκχον ἀλήτην <pb/> </l>
<l n="249">δῆσον ἀλυκτοπέδῃσι τεῶν μνηστῆρα θοώκων, </l>
<l n="250">καὶ κεφαλὴν πεφύλαξο βοοκραίρου Διονύσου, </l>
<l n="251">μή σε βαλὼν πλήξειε τανυγλώχινι κεραίῃ.“ </l>
<l n="252" rend="indent(1)">ὣς φαμένου Βρομίοιο κατάσχετος ἄφρονι λύσσῃ </l>
<l n="253">μῦθον ἀπειλητῆρα θεημάχος ἴαχε Πενθεύς· </l>
<l n="254" rend="indent(1)">„δήσατε, δήσατε τοῦτον, ἐμῶν συλήτορα θώκων· </l>
<l n="255">οὗτος ἐμοῖς σκήπτροισι κορύσσεται, οὗτος ἱκάνει </l>
<l n="256">Καδμείην ἐθέλων Σεμέλης πατρώιον ἕδρην. </l>
<l n="257">καλὸν ἐμοὶ Διόνυσον, ὃν ἤροσε λάθριος εὐνή, </l>
<l n="258">ἀνδροφυῆ τινα ταῦρον ἔχειν ξυνήονα τιμῆς, </l>
<l n="259">βουκεράῳ νόθον εἶδος ἀπαγγέλλοντα μετώπῳ, </l>
<l n="260">ὃν μετὰ Πασιφάην Σεμέλη τάχα γείνατο ταύρῳ, </l>
<l n="261">βοσκομένῳ κερόεντι συναπτομένη παρακοίτῃ.“ </l>
<l n="262" rend="indent(1)">εἶπε καὶ ἀγραύλοιο πόδας ταύροιο πιέζων </l>
<l n="263">σφίγξεν ἀλυκτοπέδῃσι· λαβὼν δέ μιν ἀντὶ Λυαίου </l>
<l n="264">ἤγαγεν ἱππείης πεπεδημένον ἐγγύθι φάτνης, </l>
<l n="265">ὡς Σεμέλης θρασὺν υἷα καὶ οὔ τινα ταῦρον ἐέργων· </l>
<l n="266">Βασσαρίδων δὲ φάλαγγα περίπλοκον ἅμματι χειρῶν </l>
<l n="267">δέσμιον εὐρώεντι κατεσφρήγισσε μελάθρῳ, </l>
<l n="268">εἰς γλαφυρόν τινα κοῖλον ἀτερπέος οἶκον ἀνάγκης, <pb/> </l>
<l n="269">Κιμμερίων μίμημα δυσέκβατον, ἄμμορον Ἠοῦς, </l>
<l n="270">ἀμφιπόλους Βρομίου θιασώδεας, ὧν ὑπὸ δεσμῷ </l>
<l n="271">θλιβομέναις παλάμῃσιν ἐμιτρώθησαν ἱμάντες, </l>
<l n="272">χαλκείη δὲ πόδεσσιν ἐπεσφρηγίζετο σειρή. </l>
<l n="273" rend="indent(1)">ἀλλὰ ταχυστροφάλιγγος ὅτε χρόνος ἦλθε χορείης, </l>
<l n="274">Μαινάδες ὠρχήσαντο· θυελλήεσσα δὲ Βάκχη </l>
<l n="275">ἄστατα δινηθεῖσα ποδῶν βητάρμονι παλμῷ </l>
<l n="276">ἀρραγέων ἀνέκοπτε παλίλλυτον ὁλκὸν ἱμάντων, </l>
<l n="277">καὶ παλάμαις κροτάλιζεν ἐλεύθερον εὔιον ἠχὼ </l>
<l n="278">εὐρύθμοις πατάγοισιν· ὑπὸ στροφάλιγγι δὲ ταρσῶν </l>
<l n="279">χαλκοβαρὴς σφριγόωσα ποδῶν ἐσχίζετο σειρή. </l>
<l n="280">καὶ δόμον ἀχλυόεντα θεόσσυτος ἔστεφεν αἴγλη </l>
<l n="281">Βασσαρίδων ζοφεροῖο καταυγάζουσα μελάθρου· </l>
<l n="282">καὶ σκοτίου πυλεῶνες ἀνεπτύσσοντο βερέθρου </l>
<l n="283">αὐτόματοι· τρομερῷ δὲ τεθηπότες ἅλματι ταρσῶν </l>
<l n="284">Βασσαρίδων βρύχημα καὶ ἄγριον ἀφρὸν ὀδόντων </l>
<l n="285">εἰς φόβον ἠπείγοντο φυλάκτορες. αἱ δὲ φυγοῦσαι </l>
<l n="286">νόστιμον ἴχνος ἔκαμψαν ἐρημάδος εἰς ῥάχιν ὕλης, </l>
<l n="287">ὧν ἡ μὲν βοέην ἀγέλην δαιτρεύσατο θύρσῳ </l>
<l n="288">ῥινοτόρῳ, καὶ χεῖρας ἑὰς ἐμιήνατο λύθρῳ </l>
<l n="289">ταυρείην ὀνύχεσσι διασχίζουσα καλύπτρην <pb/> </l>
<l n="290">τρηχαλέην, ἑτέρη δὲ δαφοινήεντι κορύμβῳ </l>
<l n="291">εἰροπόκων ἄρρηκτα διέτμαγε πώεα μήλων, </l>
<l n="292">ἄλλη δ' αἶγας ἔπεφνεν· ἐφοινίσσοντο δὲ λύθρου </l>
<l n="293">αἱμαλέαις λιβάδεσσι δαϊζομένης ἀπὸ ποίμνης. </l>
<l n="294">ἄλλη δὲ τριέτηρον ἀφαρπάξασα τοκῆος </l>
<l n="295">ἄτρομον ἀστυφέλικτον ἀδέσμιον ὑψόθεν ὤμων </l>
<l n="296">ἵστατο κουφίζουσα μεμηλότα παῖδα θυέλλαις, </l>
<l n="297">ἑζόμενον γελόωντα καὶ οὐ πίπτοντα κονίῃ· </l>
<l n="298">καὶ γλάγος ᾔτεε κοῦρος, ἑὴν ἅτε μητέρα, Βάκχην, </l>
<l n="299">στήθεα δ' ἀμφαφάασκεν· ἀνυμφεύτοιο δὲ κούρης </l>
<l n="300">αὐτομάτην γλαγόεσσαν ἀνέβλυον ἰκμάδα μαζοί· </l>
<l n="301">παιδὶ δὲ πειναλέῳ λασίους πετάσασα χιτῶνας </l>
<l n="302">χείλεσι νηπιάχοισι νεόρρυτον ὤρεγε θηλήν, </l>
<l n="303">παρθενικὴ δ' ἐκόρεσσεν ἀήθεϊ κοῦρον ἐέρσῃ· </l>
<l n="304">πολλαὶ δ' ἀρτιτόκοιο μετοχλισθέντα τεκούσης </l>
<l n="305">τέκνα δασυστέρνοιο τιθηνήσαντο λεαίνης. </l>
<l n="306">ἄλλη δίψιον οὖδας ἐπέκτυπεν ὀξέι θύρσῳ </l>
<l n="307">ἄκρον ὄρος πλήξασα νεοσχιδές· αὐτοτελῆ δὲ </l>
<l n="308">οἶνον ἐρευγομένη κραναὴ πορφύρετο πέτρη, </l>
<l n="309">λειβομένου δὲ γάλακτος ἀρασσομένης ἀπὸ πέτρης </l>
<l n="310">πίδακες αὐτοχύτοισιν ἐλευκαίνοντο ῥεέθροις. </l>
<l n="311">ἄλλη ῥῖψε δράκοντα κατὰ δρυός· ἀμφὶ δὲ δένδρῳ <pb/> </l>
<l n="312">σπεῖραν ὄφις κύκλωσε, καὶ ἔπλετο κισσὸς ἀλήτης </l>
<l n="313">πρέμνον ἑλισσομένῳ σκολιῷ μιτρούμενος ὁλκῷ, </l>
<l n="314">ἀμφελελιζομένων μιμούμενος ἅμμα δρακόντων. </l>
<l n="315">καὶ Σάτυρος πεφόρητο σεσηρότα θῆρα κομίζων </l>
<l n="316">τίγριν ἀπειλητῆρα καθήμενον ὑψόθι νώτου, </l>
<l n="317">ἄγριον ἦθος ἔχοντα καὶ οὐ ψαύοντα φορῆος· </l>
<l n="318">καὶ συὸς ἄκρα γένεια γέρων Σιληνὸς ἐρύσσας </l>
<l n="319">κάρχαρον ἠκόντιζεν ἐς ἠέρα κάπρον ἀθύρων· </l>
<l n="320">ἄλλος ἀελλήεντι ποδῶν ἐπιβήτορι παλμῷ </l>
<l n="321">εἰς λοφιὴν ἀκίχητος ἐπῃώρητο καμήλου· </l>
<l n="322">καί τις ὑπὲρ νώτοιο θορὼν ἐποχήσατο ταύρῳ. </l>
<l n="323" rend="indent(1)">καὶ τὰ μὲν ἐν σκοπέλοισι· λυροδμήτῳ δ' ἐνὶ Θήβῃ </l>
<l n="324">θαύματα ποικίλα Βάκχος ἐδείκνυε πᾶσι πολίταις· </l>
<l n="325">καὶ σφαλεροῖσι πόδεσσιν ἐβακχεύοντο γυναῖκες </l>
<l n="326">χείλεσιν ἀφροκόμοισιν· ὅλη δ' ἐλελίζετο Θήβη, </l>
<l n="327">καὶ φλογεροὺς σπινθῆρας ἀπηκόντιζον ἀγυιαί· </l>
<l n="328">σείετο πάντα θέμεθλα, καὶ ὡς βοέων ἀπὸ λαιμῶν </l>
<l n="329">ἀκλινέες πυλεῶνες ἐμυκήσαντο μελάθρων· </l>
<l n="330">καὶ δόμος ἀστυφέλικτος ἀναβρομέεσκε &lt;κυδοιμῷ&gt; </l>
<l n="331">λαϊνέῃ σάλπιγγι χέων αὐτόσσυτον ἠχώ. </l>
<l n="332" rend="indent(1)">οὐδὲ χόλου Διόνυσος ἐπαύσατο· δαιμονίην δὲ </l>
<l n="333">φθογγὴν ἠερόφοιτον ἐς ἑπταπόρων ἴτυν ἄστρων, <pb/> </l>
<l n="334">λυσσήεις ἅτε ταῦρος, ἑῷ μυκήσατο λαιμῷ· </l>
<l n="335">καὶ κλονέων Πενθῆα μεμηνότα μάρτυρι πυρσῷ </l>
<l n="336">μαρμαρυγῆς ἔπλησεν ὅλον δόμον· ἀμφὶ δὲ τοίχους </l>
<l n="337">ἀντιπόρους σελάγιζε πολυσχιδὲς ἁλλόμενον πῦρ </l>
<l n="338">δαιομένῳ σπινθῆρι κατάσσυτον, ἀμφὶ δὲ πέπλους </l>
<l n="339">πορφυρέους καὶ στέρνον ἁλιχλαίνου βασιλῆος </l>
<l n="340">πυρσὸς ἕλιξ πεφόρητο, καὶ οὐκ ἔφλεξε χιτῶνας· </l>
<l n="341">κεκριμέναις δ' ἀκτῖσιν ἀποσπάδες ἅλματι θερμῷ </l>
<l n="342">ἐκ ποδὸς εἰς μέσα νῶτα, δι' ἰξύος εἰς ῥάχιν ἄκρην </l>
<l n="343">Πενθέος ἀμφὶ τένοντα μετήλυδες ἔτρεχον αὐγαί· </l>
<l n="344">πολλάκι δ' αὐτοπόροιο πυρὸς βητάρμονι παλμῷ </l>
<l n="345">Γηγενέος βασιλῆος ἐυστρώτων ἐπὶ λέκτρων </l>
<l n="346">ἀφλεγέας σπινθῆρας ἀπέπτυε θέσκελος αἴγλη. </l>
<l n="347">καὶ σέλας αὐτοέλικτον ἰδὼν βρυχήσατο Πενθεύς, </l>
<l n="348">κέκλετο δὲ δμώεσσιν ἄγειν ἀλκτήριον ὕδωρ, </l>
<l n="349">ὄφρα κατασβέσσωσιν ἀναπτομένην φλόγα πυρσοῦ </l>
<l n="350">δῶμα περιρραίνοντες ἀλεξικάκοισι ῥεέθροις· </l>
<l n="351">καὶ γλαφυρῶν γυάλων ἐφάνη γυμνούμενον ὕδωρ, </l>
<l n="352">καί, μεγάλη περ ἐοῦσα, ῥόον τερσαίνετο πηγὴ </l>
<l n="353">ἄγγεσι νηρίθμοισιν ἀφυσσομένου ποταμοῖο. </l>
<l n="354">καὶ πόνος ἀχρήιστος ἔην καὶ ἐτώσιον ὕδωρ, </l>
<l n="355">καὶ διεραῖς λιβάδεσσιν ἀέξετο βαλλόμενον πῦρ </l>
<l n="356">θερμοτέραις ἀκτῖσι· καὶ ὡς πολέων ἀπὸ ταύρων </l>
<l n="357">μυκηθμοῦ κελάδοντος ὑπωροφίη πέλεν ἠχώ, </l>
<l n="358">βρονταῖς δ' ἐνδομύχοισιν ἐπέκτυπε Πενθέος αὐλή. <pb/> </l>
</div>
<div type="Book" n="46">
<l n="t1"><label type="head">ΔΙΟΝΥΣΙΑΚΩΝ ΤΕΣΣΑΡΑΚΟΣΤΟΝ ΕΚΤΟΝ.</label> </l>
<l n="1" rend="indent(1)">Ἀλλ' ὅτε δὴ γίνωσκεν ἄναξ θρασύς, ὅττι λυθέντος </l>
<l n="2">αὐτομάτου δεσμοῖο σιδηροφόρων ἀπὸ χειρῶν </l>
<l n="3">Μαινάδες ἐσσεύοντο μετήλυδες εἰς ῥάχιν ὕλης, </l>
<l n="4">καὶ δόλον ἀλλοπρόσαλλον ἀθηήτου Διονύσου, </l>
<l n="5">ἄστατος ὑβριστῆρι χόλῳ κυμαίνετο Πενθεύς· </l>
<l n="6">καί μιν ἰδὼν παρεόντα παλίνδρομον ἠθάδι κισσῷ </l>
<l n="7">βόστρυχα μιτρωθέντα, καὶ ἄπλοκον ὑψόθεν ὤμων </l>
<l n="8">μηκεδανῆς ὁρόων κεχαλασμένον ὁλκὸν ἐθείρης, </l>
<l n="9">τοῖον ἀπερροίβδησεν ἔπος λυσσώδεϊ λαιμῷ· </l>
<l n="10" rend="indent(1)">„ἡδὺς ὁ Τειρεσίαν ἀπατήλιον εἰς ἐμὲ πέμπων· </l>
<l n="11">οὐ δύναται σέο μάντις ἐμὸν νόον ἠπεροπεύειν· </l>
<l n="12">ἄλλοις ἔννεπε ταῦτα. θεὰ πόθεν υἱέι Ῥείη </l>
<l n="13">οὐ Διὶ μαζὸν ὄρεξε, καὶ ἔτρεφεν υἷα Θυώνης; </l>
<l n="14">εἴρεο Δικταίης κορυθαιόλον ἄντρον ἐρίπνης, </l>
<l n="16">εἴρεο καὶ Κορύβαντας, ὅπῃ ποτὲ κοῦρος ἀθύρων </l>
<l n="17">μαζὸν Ἀμαλθείης κουροτρόφον αἰγὸς ἀμέλγων </l>
<l n="15">Ζεὺς δέμας ἠέξησε, καὶ οὐ γλάγος ἔσπασε Ῥείης. <pb/> </l>
<l n="18">ἤθεα σῆς δολίης ἀπεμάξαο καὶ σὺ τεκούσης· </l>
<l n="19">ψευδομένην Σεμέλην Κρονίδης ἔφλεξε κεραυνῷ· </l>
<l n="20">ἅζεο, μὴ Κρονίδης μετὰ μητέρα καὶ σὲ δαμάσσῃ. </l>
<l n="21">βάρβαρον οὐ μεθέπω καὶ ἐγὼ γένος· ἀρχέγονος δὲ </l>
<l n="22">Ἰσμηνός με φύτευσε, καὶ οὐ τέκεν ὑγρὸς Ὑδάσπης· </l>
<l n="23">Δηριάδην οὐκ οἶδα καὶ οὐ Λυκόοργος ἀκούω. </l>
<l n="24">ἀλλὰ σὺν ὑμετέροις Σατύροις καὶ θυιάσι Βάκχαις </l>
<l n="25">Δίρκης λεῖπε ῥέεθρα, καί, ἢν ἐθέλῃς, σέο θύρσῳ </l>
<l n="26">κτεῖνε παρ' Ἀσσυρίοισι νεώτερον ἄλλον Ὀρόντην. </l>
<l n="27">οὐ σὺ γένος Κρονίωνος Ὀλύμπιον· ὀλλυμένης γὰρ </l>
<l n="28">ἀστεροπαὶ βοόωσιν ὀνείδεα σεῖο τεκούσης, </l>
<l n="29">καὶ κρυφίων λεχέων ἐπιμάρτυρές εἰσι κεραυνοί. </l>
<l n="30">οὐ Δανάην μετὰ λέκτρα κατέφλεγεν ὑέτιος Ζεύς, </l>
<l n="31">καὶ γνωτὴν ἀδόνητον ἐμοῦ Κάδμοιο κομίζων </l>
<l n="32">Εὐρώπην ἐφύλαξε, καὶ οὐκ ἔκρυψε θαλάσσῃ. </l>
<l n="33">οἶδα μέν, ὡς ἀλόχευτον ἔτι βρέφος αἰθερίη φλὸξ </l>
<l n="34">ὤλεσεν αἰθομένης μετὰ μητέρος, ἡμιτελῆ δὲ </l>
<l n="35">λῦσε νόθην ὠδῖνα μαραινομένου τοκετοῖο· <pb/> </l>
<l n="36">εἰ δέ μιν οὐκ ἐδάμασσεν, ὅτι χθονίων ὑμεναίων </l>
<l n="37">κρυπταδίης φιλότητος ἀναίτιός ἐσσι τεκούσης, </l>
<l n="38">πείθομαι, ὡς ἐνέπεις, ἀέκων δέ σε παῖδα καλέσσω </l>
<l n="39">Ζηνὸς ἐπουρανίοιο, καὶ οὐ φλεχθέντα κεραυνῷ. </l>
<l n="40">καὶ σύ με τοῦτο δίδαξον ἀληθέι μάρτυρι μύθῳ· </l>
<l n="41">Ζεὺς γενέτης πότε Φοῖβον ἢ Ἄρεα γείνατο μηρῷ; </l>
<l n="42">εἰ Διὸς ἔλλαχες αἷμα, μετέρχεο κύκλον Ὀλύμπου </l>
<l n="43">αἰθέρα ναιετάων, λίπε Πενθέι πατρίδα Θήβην. </l>
<l n="44">ὤφελες ἅρμενον ἄλλον ἀμεμφέα μῦθον ἐνίψαι </l>
<l n="45">ψεύδεϊ κερδαλέῳ κεράσας θελξίφρονα πειθώ, </l>
<l n="46">ὅττι σε παιδοτόκῳ Κρονίδης τέκεν ἠθάδι κόρσῃ· </l>
<l n="47">οὐ τάχα τόσσον ἄπιστον ἔην ἔπος, ὅττι καὶ αὐτὸν </l>
<l n="48">Βάκχον ἀνυμφεύτῳ μετὰ Παλλάδα τίκτε καρήνῳ. </l>
<l n="49">ἤθελον, εἰ γένος ἔσχες Ὀλύμπιον, αἴθε Κρονίων </l>
<l n="50">ὑψιμέδων σε φύτευσεν, ὅπως Διὸς αἷμα διώκων </l>
<l n="51">νικήσω Διόνυσον, Ἐχίονος υἱὸς ἀκούων.“ </l>
<l n="52" rend="indent(1)">ὣς φαμένου νεμέσιζε θεὸς καὶ ἀμείβετο μύθῳ, </l>
<l n="53">κρύπτων δαιμονίης ὑποκάρδιον ὄγκον ἀπειλῆς· </l>
<l n="54" rend="indent(1)">„βάρβαρα θεσμὰ φέρουσαν ἐπολβίζω χθόνα Κελτῶν, </l>
<l n="55">ἧχι νέων βρεφέων καθαρὴν ὠδῖνα διδάσκων </l>
<l n="56">Ῥῆνος ἀσημάντοιο θεμιστοπόλος τοκετοῖο </l>
<l n="57">αἵματος ἀννώστοιο νόθον γένος οἶδεν ἐλέγξαι. <pb/> </l>
<l n="58">οὐ μὲν ἐγὼ Ῥήνοιο φατιζομένου ποταμοῖο </l>
<l n="59">χεύμασιν οὐτιδανοῖσι δικάζομαι, ἀλλὰ ῥεέθρων </l>
<l n="60">πιστότεροι κήρυκες ἐμοὶ γεγάασι κεραυνοί· </l>
<l n="61">κρείσσονα μαρτυρίην στεροπῆς μὴ δίζεο, Πενθεῦ· </l>
<l n="62">ὕδατι μὲν Γαλάτης, σὺ δὲ πείθεο μάρτυρι πυρσῷ. </l>
<l n="63">οὐ χατέω Πενθῆος ἐγὼ χθονίοιο μελάθρου. </l>
<l n="64">δῶμα Διωνύσοιο πέλει πατρώιος αἰθήρ· </l>
<l n="65">καὶ χθονὸς εἰ κρίσις ἦεν ἢ ἀστερόεντος Ὀλύμπου, </l>
<l n="66">εἰπέ μοι εἰρομένῳ, τίνα φέρτερον αὐτὸς ἐνίψεις, </l>
<l n="67">οὐρανὸν ἑπτάζωνον ἢ ἑπταπύλου χθόνα Θήβης; </l>
<l n="68">οὐ χατέω Πενθῆος ἐπιχθονίοιο μελάθρου. </l>
<l n="69">μοῦνον ἐμῆς κύδαινε μελισταγὲς ἄνθος ὀπώρης· </l>
<l n="70">μὴ ποτὸν ἀμπελόεντος ἀτιμήσῃς Διονύσου. </l>
<l n="71">Ἰνδοφόνῳ Βρομίῳ μὴ μάρναο, θηλυτέρῃ δέ, </l>
<l n="72">εἰ δύνασαι, πολέμιζε μιῇ ῥηξήνορι Βάκχῃ. </l>
<l n="73">σοὶ τάχα καλὸν ἔθεντο προμάντιες οὔνομα Μοῖραι </l>
<l n="74">ὑμετέρου θανάτοιο προάγγελον· αἰνοπαθῆ δὲ </l>
<l n="75">οὐ νέμεσις Πενθῆα πεδοτρεφέος γενετῆρος </l>
<l n="76">Γηγενὲς αἷμα φέροντα φέρειν μίμημα Γιγάντων, </l>
<l n="77">οὐ νέμεσις καὶ Βάκχον Ὀλύμπιον αἷμα γενέθλης </l>
<l n="78">Ζηνὸς ἔχειν μίμημα Γιγαντοφόνοιο τοκῆος. </l>
<l n="79">εἴρεο Τειρεσίαν, τίνι χώεαι· εἴρεο Πυθώ, </l>
<l n="80">τίς Σεμέλῃ παρίαυε, τίς ἤροσε παῖδα Θυώνης. </l>
<l n="81">εἰ δὲ μαθεῖν ἐθέλεις χοροτερπέος ὄργια Βάκχου, </l>
<l n="82">φάρεα καλλείψας βασιλήια τέτλαθι, Πενθεῦ, <pb/> </l>
<l n="83">θήλεα πέπλα φέρειν, καὶ γίνεο θῆλυς Ἀγαύη· </l>
<l n="84">μὴ δέ σε θηρεύοντα παραΐξωσι γυναῖκες. </l>
<l n="85">ἢν δὲ τεῇ παλάμῃ θηροκτόνα τόξα τανύσσῃς, </l>
<l n="86">Κάδμος ἐπαινήσει σε συναγρώσσοντα τεκούσῃ. </l>
<l n="87">Βάκχῳ μοῦνος ἔριζε, καί, εἰ θέμις, Ἰοχεαίρῃ, </l>
<l n="88">ὄφρα λεοντοφόνον σε μετ' Ἀκταίωνα καλέσσω. </l>
<l n="89">κάτθεο τεύχεα ταῦτα· σιδηροφόρους δὲ μαχητὰς </l>
<l n="90">χερσὶν ἀθωρήκτοισιν ἐμαὶ κτείνουσι γυναῖκες· </l>
<l n="91">εἰ δέ σε νικήσωσιν ἀτευχέι θήλεϊ χάρμῃ </l>
<l n="92">ἔντεσι κοσμηθέντα, τίς αἰνήσειε πολίτης </l>
<l n="93">ἄνδρα γυναικείῃ κεκαφηότα δηιοτῆτι; </l>
<l n="94">Βασσαρὶς οὐ τρομέει πτερόεν βέλος, οὐ δόρυ φεύγει. </l>
<l n="95">ἀλλὰ δόλῳ κρυφίῳ πυκάσας ἄγνωστον ὀπωπὴν </l>
<l n="96">ὄψεαι ὄργια πάντα χοροπλεκέος Διονύσου.“ </l>
<l n="97" rend="indent(1)">ὣς εἰπὼν παρέπεισεν, ἐπεὶ νόον ἀνδρὸς ἱμάσσων </l>
<l n="98">φοιταλέης ἐδόνησε κατάσχετον ἅλματι λύσσης ... </l>
<l n="99">καὶ Βρομίῳ συνάεθλος ἐπέχραε Πενθέι Μήνη </l>
<l n="100">δαιμονίῃ μάστιγι· συναχνυμένης δὲ Λυαίῳ </l>
<l n="101">λυσσήεις θρασὺς οἶστρος ἀμερσινόοιο Σελήνης </l>
<l n="102">φάσματα ποικιλόμορφα μεμηνότι Πενθέι † δῶκε </l>
<l n="103">φρικτὸν Ἐχιονίδην προτέρης μετέθηκε μενοινῆς, </l>
<l n="104">καὶ σφαλερῇ Πενθῆος ἐπεσμαράγησεν ἀκουῇ, </l>
<l n="105">δαιμονίης σάλπιγγος ἀλάστορα δοῦπον ἀράσσων· <pb/> </l>
<l n="106">ἀνέρα δ' ἐπτοίησε. καὶ εἰς δόμον ἤλυθε Πενθεὺς </l>
<l n="107">οἰστρομανής, ποθέων θιασώδεος ὄργια Βάκχου· </l>
<l n="108">φωριαμοὺς δ' ὤιξε θυώδεας, ἧχι γυναικῶν </l>
<l n="109">κέκλιτο Σιδονίης ἁλιπόρφυρα πέπλα θαλάσσης· </l>
<l n="110">καὶ χροῒ ποικιλόνωτον ἐδύσατο πέπλον Ἀγαύης· </l>
<l n="111">Αὐτονόης δ' ἔσφιγξεν ἐπὶ πλοκάμοισι καλύπτρην, </l>
<l n="112">στήθεα μιτρώσας βασιλήια κυκλάδι τέχνῃ· </l>
<l n="113">καὶ πόδας ἐσφήκωσε γυναικείοισι πεδίλοις· </l>
<l n="114">χειρὶ δὲ θύρσον ἄειρε· μετερχομένοιο δὲ Βάκχας </l>
<l n="115">ποικίλος ἰχνευτῆρι χιτὼν ἐπεσύρετο ταρσῷ. </l>
<l n="116" rend="indent(1)">μιμηλοῖς δὲ πόδεσσιν ἕλιξ ὠρχήσατο Πενθεὺς </l>
<l n="117">ἡδυμανής· λοξῷ δὲ πέδον κροτάλιζε πεδίλῳ </l>
<l n="118">ἐκ ποδὸς αἰθύσσων ἕτερον πόδα· χεῖρα δὲ δισσὴν </l>
<l n="119">θηλύνων ἐλέλιζεν ἀμοιβάδα δίζυγι παλμῷ, </l>
<l n="120">οἷα γυνὴ παίζουσα χοροιτύπος· οἷα δὲ ῥόπτρῳ </l>
<l n="121">δίκτυπον ἁρμονίην κροτέων ἑτερόζυγι χαλκῷ </l>
<l n="122">ἠερίαις μεθέηκεν ἀλήμονα βόστρυχον αὔραις, </l>
<l n="123">Λυδὸν ἀνακρούων μέλος εὔιον. ἦ τάχα φαίης </l>
<l n="124">ἄγρια κωμάζουσαν ἰδεῖν λυσσώδεα Βάκχην. </l>
<l n="125">καὶ διδύμους Φαέθοντας ἐδέρκετο καὶ δύο Θήβας· </l>
<l n="126">ἔλπετο δ' ἀκαμάτων ἐπικείμενον ὑψόθεν ὤμων </l>
<l n="127">Θήβης ἑπταπόροιο μετοχλίζειν πυλεῶνα. <pb/> </l>
<l n="128" rend="indent(1)">ἀμφὶ δέ μιν στεφανηδὸν ἐκυκλώσαντο πολῖται, </l>
<l n="129">ὃς μὲν ἔχων τροχόεντα λόφον χθονός, ὃς δ' ἐπὶ πέτρῳ </l>
<l n="130">ὑψιφανής, ὁ δὲ πῆχυν ἐπ' ἀνέρος ὦμον ἐρείσας </l>
<l n="131">ἴχνος ἀνῃώρησεν ἐπὶ χθονὶ δάκτυλα πήξας· </l>
<l n="132">καί τις ἐυγλώχινα μετήιεν οὖρον ἀρούρης, </l>
<l n="133">ἄλλος ἐπὶ προβλῆτος ἐπάλξιος, ὃς δὲ δοκεύων </l>
<l n="134">δόχμιον ὄμμα τίταινεν ἀερσιλόφων ἐπὶ πύργων· </l>
<l n="135">ὃς δὲ μέσας στεφανηδὸν ἐπ' ἄντυγι χεῖρας ἑλίξας </l>
<l n="136">ἴχνεσιν ἀκροπόροισιν ἀνήιε κίονα βαίνων, </l>
<l n="137">Πενθέα παπταίνων δεδονημένον ἅλματι λύσσης, </l>
<l n="138">θύρσον ἀερτάζοντα καὶ αἰθύσσοντα καλύπτρην. </l>
<l n="139" rend="indent(1)">ἤδη δ' ἑπταπόροιο παρέδραμε τείχεα Θήβης, </l>
<l n="140">αὐτομάταις ἑλίκεσσιν ἀνοιγομένων πυλεώνων· </l>
<l n="141">ἤδη δὲ πρὸ πόληος ἐς ἠέρα βόστρυχα σείων </l>
<l n="142">ἁβρὰ δρακοντοβότοιο παρέστιχε νάματα Δίρκης· </l>
<l n="143">καὶ ποδὶ λυσσήεντι χοροιτύπον ἴχνος ἑλίσσων </l>
<l n="144">δαίμονος ἀμπελόεντος ὀπίστερον εἶχε πορείην. </l>
<l n="145" rend="indent(1)">ἀλλ' ὅτε χῶρον ἵκανεν, ὅθι δρύες, ἧχι χορεῖαι </l>
<l n="146">καὶ τελεταὶ Βρομίου θιασώδεες, ἧχι καὶ αὐτὴ </l>
<l n="147">Βασσαρίδων ἀπέδιλος ἔην κεμαδοσσόος ἄγρη, <pb/> </l>
<l n="148">ἀμπελόεις τότε Βάκχος ὀρειάδος ἔνδοθι λόχμης </l>
<l n="149">ἀρχαίην ἐλάτην ἰσομήκεα γείτονι πέτρῃ </l>
<l n="150">δένδρον ἰδὼν περίμετρον ἐγήθεεν, ἧς ὑπὸ θάμνῳ </l>
<l n="151">ἀγχινεφεῖς πετάλοισιν ἐπεσκιόωντο κολῶναι· </l>
<l n="152">ἀκρότατον δὲ κόρυμβον ἀφειδέι χειρὶ πιέζων </l>
<l n="153">εἰς πέδον, εἰς πέδον εἷλκε· κατὰ χθόνα δ' ἔκτοθι ... </l>
<l n="153a">......................... Πενθεὺς </l>
<l n="154">θαλλὸν ἀερσιπότητον, ἐπισφίγγων δὲ φορῆα </l>
<l n="155">ὕψι τιταινομένων ἐδράξατο χειρὶ κορύμβων. </l>
<l n="156">καὶ πόδας ἔνθα καὶ ἔνθα παλινδίνητος ἑλίσσων </l>
<l n="157">ἄστατος ὀρχηστῆρι τύπῳ κουφίζετο Πενθεύς. </l>
<l n="158" rend="indent(1)">καὶ τότε Βασσαρίδεσσι χορίτιδες ἤλυθον ὧραι· </l>
<l n="159">ἀλλήλαις δ' ἐκέλευον, ἀνεζώννυντο δὲ πέπλους, </l>
<l n="160">νεβρίδα δ' ἀμφεβάλοντο· καὶ οὐρεσίφοιτος Ἀγαύη </l>
<l n="161">ἀφροκόμοις στομάτεσσιν ἀπερροίβδησεν ἰωήν· </l>
<l n="162" rend="indent(1)">„Αὐτονόη, σπεύσωμεν, ὅπῃ χορός ἐστι Λυαίου </l>
<l n="163">καὶ κτύπος οὐρεσίφοιτος ἀκούεται ἠθάδος αὐλοῦ, </l>
<l n="164">ὄφρα μέλος πλέξοιμι φιλεύιον, ὄφρα δαείω, </l>
<l n="165">τίς φθαμένη στήσειε χοροστασίην Διονύσῳ, </l>
<l n="166">τίς τίνα νικήσειε θυηπολέουσα Λυαίῳ. <pb/> </l>
<l n="167">δηθύνεις, ἀχόρευτε, καὶ ἡμέας ἔφθασεν Ἰνώ· </l>
<l n="168">οὐκέτι πόντον ἔχει μετανάστιος, ἀλλὰ καὶ αὐτὴ </l>
<l n="169">ἐξ ἁλὸς ἦλθε θέουσα σὺν ὑγροπόρῳ Μελικέρτῃ, </l>
<l n="170">ἦλθε προασπίζουσα διωκομένου Διονύσου, </l>
<l n="171">μὴ Πενθεὺς ἀθέμιστος ἐπιβρίσειε Λυαίῳ. </l>
<l n="172">μύστιδες εἰς σκοπέλους Ἰσμηνίδες ἔλθετε Βάκχαι, </l>
<l n="173">καὶ τελετὰς στήσωμεν, ὁμοζήλῳ δὲ χορείῃ </l>
<l n="174">Λυδαῖς Βασσαρίδεσσιν ἐρίζομεν, ὄφρα τις εἴπῃ· </l>
<l n="175">’Μυγδονίην νίκησε Μιμαλλόνα Μαινὰς Ἀγαύη’.“ </l>
<l n="176" rend="indent(1)">ὣς φαμένη σκοπίαζε καθήμενον ὑψόθι δένδρου, </l>
<l n="177">ἄγριον οἷα λέοντα, θεημάχον υἱέα μήτηρ· </l>
<l n="178">καί μιν ἀγειρομέναις ἐπεδείκνυε θυιάσι Βάκχαις· </l>
<l n="179">υἱέα δ' ἔμφρονα θῆρα καλέσσατο λυσσάδι φωνῇ. </l>
<l n="180">ἀμφὶ δέ μιν στεφανηδὸν ἐκυκλώσαντο γυναῖκες </l>
<l n="181">ἑζόμενον πετάλοισι· καὶ εὐπαλάμῳ τινὶ δεσμῷ </l>
<l n="182">δένδρον ἐπηχύναντο, καὶ ἤθελον εἰς χθόνα ῥίπτειν </l>
<l n="183">ἔρνος ὁμοῦ Πενθῆι· περισφίγξασα δὲ θάμνῳ </l>
<l n="184">ὁλκὸν ὁμοζυγέος παλάμης ἐνοσίχθονι παλμῷ </l>
<l n="185">πρυμνόθεν αὐτόρριζον ἀνέσπασε δένδρον Ἀγαύη. </l>
<l n="186">καὶ φυτὸν εἰς χθόνα πῖπτεν· ἐγυμνώθη δὲ Κιθαιρών· </l>
<l n="187">καὶ θρασὺς αὐτοέλικτος ἄναξ βητάρμονι παλμῷ </l>
<l n="188">κύμβαχος ἠερόθεν κεκυλισμένος ἤριπε Πενθεύς. </l>
<l n="189">καὶ τότε μιν λίπε λύσσα νοοσφαλέος Διονύσου, </l>
<l n="190">καὶ προτέρας φρένας ἔσχε τὸ δεύτερον· ἀμφὶ δὲ γαίῃ </l>
<l n="191">γείτονα πότμον ἔχων κινυρὴν ἐφθέγξατο φωνήν· <pb/> </l>
<l n="192" rend="indent(1)">„Νύμφαι Ἁμαδρυάδες με καλύψατε, μή με δαμάσσῃ </l>
<l n="193">παιδοφόνοις παλάμῃσιν ἐμὴ φιλότεκνος Ἀγαύη. </l>
<l n="194">μῆτερ ἐμή, δύσμητερ, ἀπηνέος ἴσχεο λύσσης· </l>
<l n="195">θῆρα πόθεν καλέεις με τὸν υἱέα; ποῖα κομίζω </l>
<l n="196">στήθεα λαχνήεντα; τίνα βρυχηθμὸν ἰάλλω; </l>
<l n="197">οὐκέτι γινώσκεις με, τὸν ἔτρεφες, οὐκέτι λεύσσεις· </l>
<l n="198">σὴν φρένα καὶ τεὸν ὄμμα τίς ἥρπασε; χαῖρε, Κιθαιρών· </l>
<l n="199">χαίρετε, δένδρεα ταῦτα καὶ οὔρεα· σῴζεο, Θήβη· </l>
<l n="200">σῴζεο καὶ σύ, φίλη παιδοκτόνε μῆτερ Ἀγαύη. </l>
<l n="201">δέρκεο ταῦτα γένεια νεότριχα, δέρκεο μορφὴν </l>
<l n="202">ἀνδρομέην· οὐκ εἰμὶ λέων· οὐ θῆρα δοκεύεις. </l>
<l n="203">φείδεο σῆς ὠδῖνος, ἀμείλιχε, φείδεο μαζῶν· </l>
<l n="204">Πενθέα παπταίνεις με, τὸν ἔτρεφες. ἴσχεο, φωνή, </l>
<l n="205">μύθους σεῖο φύλαξον· ἀνήκοός ἐστιν Ἀγαύη. </l>
<l n="206">εἰ δὲ κατακτείνεις με χαριζομένη Διονύσῳ, </l>
<l n="207">μούνη παῖδα δάμασσον, ἀγάστονε, μηδὲ δαμῆναι </l>
<l n="208">Βασσαρίδων τεὸν υἷα νόθαις παλάμῃσιν ἐάσσῃς.“ </l>
<l n="209" rend="indent(1)">ὣς φάμενος λιτάνευε, καὶ οὐκ ἤκουσεν Ἀγαύη. </l>
<l n="210">ἀμφὶ δέ μιν δασπλῆτες ἐπερρώοντο γυναῖκες </l>
<l n="211">χερσὶν ὁμοζήλοισι· κυλινδομένου δὲ κονίῃ </l>
<l n="212">ἡ μὲν ὀπισθιδίους πόδας εἴρυσεν, ἡ δὲ λαβοῦσα </l>
<l n="213">δεξιτερὴν προθέλυμνον ἀνέσπασεν, Αὐτονόη δὲ </l>
<l n="214">λαιὴν ἀντερύεσκε· παραπλαγχθεῖσα δὲ μήτηρ <pb/> </l>
<l n="215">στήθεϊ παιδὸς ἔπηξεν ἑὸν πόδα, κεκλιμένου δὲ </l>
<l n="216">αὐχένα τολμήεντι διέθρισεν ὀξέι θύρσῳ· </l>
<l n="217">καὶ φονίῳ ταχύγουνος ἀνέδραμε χάρματι λύσσης, </l>
<l n="218">αἱματόεν δὲ κάρηνον ἀτερπέι δείκνυε Κάδμῳ· </l>
<l n="219">ψευδομένου δὲ λέοντος ἀγαλλομένη χάριν ἄγρης </l>
<l n="220">τοῖον ἀπερροίβδησεν ἔπος λυσσώδεϊ λαιμῷ· </l>
<l n="221" rend="indent(1)">„Κάδμε μάκαρ, καλέω σε μακάρτερον· ἐν σκοπέλοις γὰρ </l>
<l n="222">χερσὶν ἀθωρήκτοισιν ἀριστεύουσαν Ἀγαύην </l>
<l n="223">Ἄρτεμις ἐσκοπίαζε, καὶ εἰ πέλε δεσπότις ἄγρης, </l>
<l n="224">ζῆλον ὑποκλέπτουσα λεοντοφόνου σέο κούρης· </l>
<l n="225">καὶ Δρυάδες θάμβησαν ἐμὸν πόνον· ἡμετέρης δὲ </l>
<l n="226">Ἁρμονίης γενέτης κεκορυθμένος ἠθάδι λόγχῃ </l>
<l n="227">παῖδα τεὴν ἀσίδηρον ἐθάμβεε χάλκεος Ἄρης </l>
<l n="228">θύρσον ἀκοντίζουσαν ἀλοιητῆρα λεόντων, </l>
<l n="229">κυδιόων· σὺ δέ, Κάδμε, τεῶν ἐπιβήτορα θώκων </l>
<l n="230">Πενθέα δεῦρο κάλεσσον, ὅπως φθονερῇσιν ὀπωπαῖς </l>
<l n="231">θηροφόνους ἱδρῶτας ὀπιπεύσειε τεκούσης. </l>
<l n="232">δμῶες ἐμοί, σπέρχεσθε, παρὰ προπύλαια δὲ Κάδμου </l>
<l n="233">πήξατε τοῦτο κάρηνον ἐμῆς ἀναθήματα νίκης. </l>
<l n="234">τηλίκον οὔ ποτε θῆρα κατέκτανε σύγγονος Ἰνώ· </l>
<l n="235">Αὐτονόη, σκοπίαζε καὶ αὐχένα κάμψον Ἀγαύῃ· </l>
<l n="236">οὐ γὰρ ἐμοὶ λάχες εὖχος ὁμοίιον, ὑμετέρου δὲ </l>
<l n="237">μητρὸς Ἀρισταίοιο φατιζομένην ἔτι νίκην </l>
<l n="238">σῆς ἑκυρῆς ᾔσχυνα λεοντοφόνοιο Κυρήνης.“ </l>
<l n="239" rend="indent(1)">ἔννεπε κουφίζουσα φίλον βάρος· εἰσαΐων δὲ <pb/> </l>
<l n="240">Κάδμος ἀγαλλομένης ἑτερόφρονα παιδὸς ἀπειλήν, </l>
<l n="241">μίξας δάκρυσι μῦθον ἀμείβετο πενθάδι φωνῇ· </l>
<l n="242" rend="indent(1)">„οἷον θῆρα δάμασσας ἐχέφρονα, τέκνον Ἀγαύη· </l>
<l n="243">οἷον θῆρα δάμασσας, ὃν ὑμετέρη τέκε γαστήρ· </l>
<l n="244">οἷον θῆρα δάμασσας, ὃν ἐσπέρμηνεν Ἐχίων. </l>
<l n="245">δέρκεο σεῖο λέοντα, τὸν εἰσέτι τυτθὸν ἀείρων </l>
<l n="247">παιδοκόμῳ κούφιζε γεγηθότι Κάδμος ἀγοστῷ· </l>
<l n="246">δέρκεο σεῖο λέοντα, τὸν Ἁρμονίη σέο μήτηρ </l>
<l n="248">πολλάκις ἠέρταζε καὶ ὤρεγε μαζὸν ἀμέλγειν. </l>
<l n="249">μαστεύεις σέο παῖδα τεῶν θηήτορα μόχθων· </l>
<l n="250">πῶς καλέσω Πενθῆα, τὸν ἐν παλάμῃσιν ἀείρεις; </l>
<l n="252">ὃν κτάνες ἀγνώσσουσα, πόθεν σέο παῖδα καλέσσω; </l>
<l n="251">θῆρα τεὸν σκοπίαζε, καὶ υἱέα σεῖο νοήσεις. </l>
<l n="253">καλὰ φέρεις, Διόνυσε, τεῷ θρεπτήρια Κάδμῳ· </l>
<l n="254">καλά μοι Ἁρμονίης νυμφεύματα δῶκε Κρονίων· </l>
<l n="255">Ἄρεος ἄξια ταῦτα καὶ Οὐρανίης Ἀφροδίτης· </l>
<l n="256">Ἰνὼ πόντον ἔχει, Σεμέλην ἔφλεξε Κρονίων, </l>
<l n="257">μύρεται Αὐτονόη κερόεν τέκος, ἆ μέγα δειλὴ </l>
<l n="258">ἔκτανεν, ὃν τέκε μοῦνον, ἀώριον υἱὸν Ἀγαύη, </l>
<l n="259">καὶ μογέει Πολύδωρος ἐμὸς λιπόπατρις ἀλήτης. <pb/> </l>
<l n="260">μοῦνος ἐγὼ λιπόμην νέκυς ἔμπνοος· ἐς τίνα φεύγω </l>
<l n="261">Πενθέος ὀλλυμένοιο καὶ οἰχομένου Πολυδώρου; </l>
<l n="262">τίς πόλις ὀθνείη με δεδέξεται; ἔρρε, Κιθαιρών· </l>
<l n="263">γηροκόμους Κάδμοιο κατέκτανες, ἀμφοτέρους δὲ </l>
<l n="264">νεκρὸν ἔχεις Πενθῆα καὶ Ἀκταίωνα καλύπτεις.“ </l>
<l n="265" rend="indent(1)">ὣς φαμένου Κάδμοιο γόον κρουνηδὸν ἰάλλων </l>
<l n="266">δάκρυσι πηγαίοισι γέρων ἔκλαυσε Κιθαιρών· </l>
<l n="267">καὶ δρύες ὠδύροντο, καὶ ἔκλαγον αἴλινα Νύμφαι </l>
<l n="268">Νηιάδες. πολιὴν δὲ κόμην ᾐδέσσατο Κάδμου </l>
<l n="269">καὶ στοναχὴν Διόνυσος· ἀπενθήτου δὲ προσώπου </l>
<l n="270">μίξας δάκρυ γέλωτι νόον μετέθηκεν Ἀγαύης, </l>
<l n="271">καὶ πάλιν ἔμφρονα θῆκεν, ὅπως Πενθῆα γοήσῃ. </l>
<l n="272" rend="indent(1)">ἡ δὲ μεταστρέψασα νόον καὶ ἄπιστον ὀπωπὴν </l>
<l n="273">αὐτοπαγὴς ἄφθογγος ἐπὶ χρόνον ἵστατο μήτηρ· </l>
<l n="274">καὶ κεφαλὴν Πενθῆος ὀπιπεύουσα θανόντος </l>
<l n="275">ἤριπεν αὐτοκύλιστος, ὑπὲρ δαπέδοιο δὲ δειλὴ </l>
<l n="276">βόστρυχον αἰσχύνουσα χυτῇ κεκύλιστο κονίῃ· </l>
<l n="277">καὶ λασίους ἔρριψεν ἀπὸ στέρνοιο χιτῶνας </l>
<l n="278">καὶ Βρομίου φιάλας θιασώδεας, αἵματος ὁλκῷ </l>
<l n="279">στήθεα φοινίξασα καὶ ἀσκεπέων πτύχα μαζῶν· </l>
<l n="280">καὶ κύσεν υἱέος ὄμμα καὶ ἔγχλοα κύκλα προσώπου </l>
<l n="281">καὶ πλοκάμους χαρίεντας ἐρευθομένοιο καρήνου· </l>
<l n="282">ὀξὺ δὲ κωκύουσα τόσην ἐφθέγξατο φωνήν· <pb/> </l>
<l n="283" rend="indent(1)">„νηλειὴς Διόνυσε, τεῆς ἀκόρητε γενέθλης, </l>
<l n="284">δὸς προτέρην ἔτι λύσσαν ἐμοὶ πάλιν· ἄρτι γὰρ ἄλλην </l>
<l n="285">χείρονα λύσσαν ἔχω πινυτόφρονα· δός μοι ἐκείνην </l>
<l n="286">ἀφροσύνην, ἵνα θῆρα τὸ δεύτερον υἷα καλέσσω. </l>
<l n="287">θῆρα βαλεῖν ἐδόκησα· νεοτμήτοιο δὲ κόρσης </l>
<l n="288">ἀντὶ λεοντείης κεφαλὴν Πενθῆος ἀείρω. </l>
<l n="289">ὀλβίη Αὐτονόη βαρυδάκρυος, ὅττι θανόντα </l>
<l n="290">ἔστενεν Ἀκταίωνα, καὶ οὐ κτάνεν υἱέα μήτηρ· </l>
<l n="291">μούνη ἐγὼ γενόμην παιδοκτόνος· οὐ Μελικέρτην </l>
<l n="292">ἔκτανεν ἠὲ Λέαρχον ἐμὴ μετανάστιος Ἰνώ, </l>
<l n="293">ἀλλὰ πατὴρ ἐδάμασσε, τὸν ἤροσεν. ἆ μέγα δειλή, </l>
<l n="294">Ζεὺς Σεμέλῃ παρίαυεν, ὅπως Πενθῆα γοήσω· </l>
<l n="295">Ζεὺς γενέτης Διόνυσον ἑῷ τεκνώσατο μηρῷ, </l>
<l n="296">Καδμείην ἵνα πᾶσαν ἀιστώσειε γενέθλην. </l>
<l n="297">ἱλήκοι Διόνυσος· ὅλον γένος ὤλεσε Κάδμου. </l>
<l n="298">ἀλλὰ θεοκλήτου γαμίην μετὰ δαῖτα τραπέζης, </l>
<l n="299">Ἁρμονίης μετὰ λέκτρον, ἐμοῦ μετὰ παστάδα Κάδμου </l>
<l n="300">ἀρχαίην κιθάρην δονέων πάλιν αὐτὸς Ἀπόλλων </l>
<l n="301">θρῆνον ἕνα πλέξειε καὶ Αὐτονόῃ καὶ Ἀγαύῃ, </l>
<l n="302">ὠκύμορον Πενθῆα καὶ Ἀκταίωνα λιγαίνων. </l>
<l n="303">ἡμετέρης, φίλε κοῦρε, τί φάρμακόν ἐστιν ἀνίης; </l>
<l n="304">οὔ πω σοῖς θαλάμοισιν ἐκούφισα νυμφοκόμον πῦρ· </l>
<l n="305">οὐ ζυγίων ἤκουσα τεῶν ὑμέναιον ἐρώτων· </l>
<l n="306">ποῖον ἴδω σέο παῖδα παρήγορον; αἴθε σε Βάκχη </l>
<l n="307">ἄλλη ἀπηλοίησε, καὶ οὐ πολύμοχθος Ἀγαύη. <pb/> </l>
<l n="308">μητέρι μαινομένῃ μὴ μέμφεο, δύσμορε Πενθεῦ· </l>
<l n="309">Βάκχῳ μέμφεο μᾶλλον· ἀναίτιός ἐστιν Ἀγαύη. </l>
<l n="310">χεῖρες ἐμαί, φίλε κοῦρε, τεὴν στάζουσιν ἐέρσην </l>
<l n="311">αὐχένος ἀμηθέντος· ἀπ' αὐτοχύτου δὲ καρήνου </l>
<l n="312">αἷμα τεὸν μητρῷον ὅλον φοίνιξε χιτῶνα. </l>
<l n="313">ναί, λίτομαι, Βρομίου δότε μοι δέπας· ἀντὶ γὰρ οἴνου </l>
<l n="314">λύθρον ἐμοῦ Πενθῆος ἐπισπένδω Διονύσῳ. </l>
<l n="315">σοὶ μὲν ἐγὼ φιλόδακρυς, ἀώριε, τύμβον ἐγείρω </l>
<l n="316">χερσὶν ἐμαῖς ἀκάρηνον ἐνικρύψασα κονίῃ </l>
<l n="317">σὸν δέμας· ὑμετέρῳ δ' ἐπὶ σήματι τοῦτο χαράξω· </l>
<l n="318">’εἰμὶ νέκυς Πενθῆος, ὁδοιπόρε· νηδὺς Ἀγαύης </l>
<l n="319">παιδοκόμος με λόχευσε καὶ ἔκτανε παιδοφόνος χείρ’.“ </l>
<l n="320" rend="indent(1)">ἔννεπε λυσσώουσα σοφῇ φρενί· μυρομένῃ δὲ </l>
<l n="321">Αὐτονόη γοόωσα παρήγορον ἴαχε φωνήν· </l>
<l n="322" rend="indent(1)">„ζῆλον ἔχω καὶ ἔρωτα τεῆς κακότητος, Ἀγαύη, </l>
<l n="323">ὅττι περιπτύσσεις γλυκερὴν Πενθῆος ὀπωπὴν </l>
<l n="324">καὶ στόμα καὶ φίλον ὄμμα καὶ υἱέος ἄκρα κομάων. </l>
<l n="325">γνωτή, ἐπολβίζω σε, καὶ εἰ κτάνες υἱέα μήτηρ· </l>
<l n="326">ἀντὶ γὰρ Ἀκταίωνος ἀμειβομένης ἀπὸ μορφῆς </l>
<l n="327">νεβρὸν ἐγὼ δάκρυσα, καὶ υἱέος ἀντὶ καρήνου </l>
<l n="328">μηκεδανὴν ἐλάφοιο νόθην κτερέιξα κεραίην. </l>
<l n="329">σῆς δ' ὀδύνης ἐλάχεια παραίφασις, ὅττι θανόντος </l>
<l n="330">οὐκ ἴδες ἀλλοῖον τύπον υἱέος, οὐ τρίχα νεβροῦ, <pb/> </l>
<l n="331">οὐ χηλὴν ἀνόνητον ἐκούφισας ἠὲ κεραίην· </l>
<l n="332">μούνη δ' ἔδρακον υἷα νόθον νέκυν, ἀλλοφυῆ δὲ </l>
<l n="333">καὶ στικτὴν καὶ ἄναυδον ἐκώκυον εἰκόνα μορφῆς, </l>
<l n="334">καὶ μήτηρ ἐλάφοιο καὶ οὐκέτι παιδὸς ἀκούω. </l>
<l n="335">ἀλλὰ σὺ κυδαίνουσα, Διὸς φιλοπάρθενε κούρη, </l>
<l n="336">ἀνδρὸς ἐμοῦ σέο Φοῖβον Ἀρισταίοιο τοκῆα </l>
<l n="337">εἰς ἔλαφον μετάμειψον ἐμὴν βροτοειδέα μορφήν· </l>
<l n="338">δὸς χάριν Ἀπόλλωνι· μετ' Ἀκταίωνα δὲ δειλὴν </l>
<l n="339">τοῖς αὐτοῖς σκυλάκεσσι καὶ Αὐτονόην πόρε φορβὴν </l>
<l n="340">ἢ κυσὶν ὑμετέροισιν· ἐσαθρήσῃ δὲ Κιθαιρὼν </l>
<l n="341">μητέρα καὶ μετὰ παῖδα κυνοσπάδα· μηδέ με δειλὴν </l>
<l n="342">σῶν ἐλάφων μεθέπουσαν ἴσην κεραελκέα μορφὴν </l>
<l n="343">ἄγρια μαστίζουσα τεῇ ζεύξειας ἀπήνῃ. </l>
<l n="344">χαῖρε φυτὸν Πενθῆος, ἀμείλιχε χαῖρε Κιθαιρών· </l>
<l n="345">χαίρετε καὶ νάρθηκες ἀμερσινόου Διονύσου· </l>
<l n="346">σῴζεό μοι, Φαέθων τερψίμβροτε· λάμπε κολώναις· </l>
<l n="347">λάμπε καὶ ἀμφοτέροις, Λητωίδι καὶ Διονύσῳ· </l>
<l n="348">εἰ δὲ τεαῖς ἀκτῖσι καὶ ἀνέρας οἶσθα δαμάσσαι, </l>
<l n="349">σῷ καθαρῷ πυρὶ βάλλε καὶ Αὐτονόην καὶ Ἀγαύην· </l>
<l n="350">ἔσσο δὲ Πασιφάης τιμήορος, ὄφρα γελάσσῃς </l>
<l n="351">Ἁρμονίης γενέτειραν ἀνιάζων Ἀφροδίτην.“ </l>
<l n="352" rend="indent(1)">εἶπε, καὶ ὠλεσίτεκνος ὀδύρετο μᾶλλον Ἀγαύη. </l>
<l n="353">καὶ νέκυν, ὃν κατέπεφνε. φίλη τυμβεύσατο μήτηρ </l>
<l n="354">πίδακα δακρυόεσσαν ἀναβλύζουσα προσώπου· </l>
<l n="355">καὶ τάφον εὐποίητον ἐτεκτήναντο πολῖται. <pb/> </l>
<l n="356" rend="indent(1)">ὣς αἱ μὲν στενάχοντο κατηφέες· εἰσορόων δὲ </l>
<l n="357">Βάκχος ἄναξ ἐλέαιρε, φιλοθρήνους δὲ γυναῖκας </l>
<l n="358">μυρομένας ἀνέκοψεν, ἐπεὶ στοιχηδὸν ἑκάστῃ </l>
<l n="359">λυσίπονον κεράσας μελιηδέι φάρμακον οἴνῳ </l>
<l n="360">δῶκε ποτὸν ληθαῖον· ὀδυρομένοιο δὲ Κάδμου </l>
<l n="361">πένθιμον ἐπρήυνε γόον παιήονι μύθῳ· </l>
<l n="362">ἀμφοτέρας δ' εὔνησε καὶ Αὐτονόην καὶ Ἀγαύην, </l>
<l n="363">ἐλπίδος ἐσσομένης πρωτάγγελα θέσφατα φαίνων. </l>
<l n="364">Ἰλλυρίην δ' ἐπὶ γαῖαν ἐς Ἑσπερίου στόμα πόντου </l>
<l n="365">Ἁρμονίην λιπόπατριν ὁμόστολον ἥλικι Κάδμῳ </l>
<l n="366">ἀμφοτέρους πόμπευεν ἀλήμονας, οἷς χρόνος ἕρπων </l>
<l n="367">ὤπασε πετρήεσσαν ἔχειν ὀφιώδεα μορφήν. </l>
<l n="368" rend="indent(1)">καὶ Σατύρους καὶ Πᾶνας ἔχων καὶ λύγκας ἱμάσσων </l>
<l n="369">ἁβρὸς ἀσιγήτοισιν ἐκώμασε Βάκχος Ἀθήναις. <pb/> </l>
</div>
<div type="Book" n="47">
<l n="t1"><label type="head">ΔΙΟΝΥΣΙΑΚΩΝ ΤΕΣΣΑΡΑΚΟΣΤΟΝ </label></l>
<l n="t2"><label type="head">ΕΒΔΟΜΟΝ.</label> </l>
<l n="1" rend="indent(1)">Ἤδη δ' ἔνθα καὶ ἔνθα δι' ἄστεος ἵπτατο Φήμη, </l>
<l n="2">ἄγγελος αὐτοβόητος ἐρισταφύλου Διονύσου </l>
<l n="3">Ἀτθίδι φοιτήσαντος· ἀκοιμήτου δὲ Λυαίου </l>
<l n="4">εἰς χορὸν εὐώδινες ἐβακχεύθησαν Ἀθῆναι. </l>
<l n="5">καὶ πολὺς ἔβρεμε κῶμος· ὁμηγερέες δὲ πολῖται </l>
<l n="6">εἵμασι δαιδαλέοισιν ἀνεχλαίνωσαν ἀγυιὰς </l>
<l n="7">χερσὶ πολυσπερέεσσιν· ἀεξιφύτοιο δὲ Βάκχου </l>
<l n="8">ἡμερίδων πετάλοισιν ἐμιτρώθησαν Ἀθῆναι </l>
<l n="9">αὐτόματοι· φιάλας δὲ σιδηροφόρων διὰ μαζῶν </l>
<l n="10">στήθεσι μυστιπόλοισιν ἀνεζώννυντο γυναῖκες, </l>
<l n="11">παρθενικαὶ δ' ἐχόρευον, ἐπεστέψαντο δὲ κόρσης </l>
<l n="12">ἄνθεϊ κισσήεντι περίπλοκον Ἀτθίδα χαίτην. </l>
<l n="13">Ἰλισσὸς δ' ἐλέλιζε περὶ πτόλιν ἔμπνοον ὕδωρ </l>
<l n="14">κυδαίνων Διόνυσον· ὁμοζήλῳ δὲ χορείῃ </l>
<l n="15">εὔιον ἐκρούοντο μέλος Κηφισίδες ὄχθαι. </l>
<l n="16">φυταλιὴ δ' ἀνέτελλεν, ἀπὸ χθονίοιο δὲ κόλπου </l>
<l n="17">αὐτοφυὴς γλυκεροῖο πεπαινομένου τοκετοῖο </l>
<l n="18">βότρυς ἐλαιήεντος ἐφοινίχθη Μαραθῶνος, </l>
<l n="19">καὶ δρύες ἐψιθύριζον, ἀνοιγομένων δὲ πετήλων <pb/> </l>
<l n="20">δίχροον ἠρεύγοντο ῥόδον λειμωνίδες Ὧραι, </l>
<l n="21">καὶ κρίνον αὐτοτέλεστον ἐμαιώσαντο κολῶναι. </l>
<l n="22">καὶ Φρυγίοις αὐλοῖσιν ἐπέκτυπεν αὐλὸς Ἀθήνης, </l>
<l n="23">καὶ δίδυμον κελάδημα δόναξ ἐλίγαινεν Ἀχαρνεὺς </l>
<l n="24">θλιβόμενος παλάμῃσιν· ὁμογλώσσων δ' ἀπὸ λαιμῶν </l>
<l n="25">Μυγδονίῃ βαρύδουπος ὁμόθροος ἄζυγι κούρῃ </l>
<l n="26">δίθροον ἁρμονίην ἐπιδήμιος ἴαχε Βάκχη </l>
<l n="27">πῆχυν ἐπικλίνουσα νέῃ Πακτωλίδι νύμφῃ, </l>
<l n="28">καὶ φλόγα νυκτιχόρευτον ἀνέσχεθε δίζυγι πεύκῃ </l>
<l n="29">ἀρχεγόνῳ Ζαγρῆι καὶ ὀψιγόνῳ Διονύσῳ· </l>
<l n="30">λησαμένη δ' Ἰτύλοιο καὶ ἱστοπόνου Φιλομήλης </l>
<l n="31">σύνθροος αἰολόδειρος ἀνέκλαγεν Ἀτθὶς ἀηδών, </l>
<l n="32">καὶ Ζεφύρου λάλος ὄρνις ὑπωροφίην χέε μολπήν, </l>
<l n="33">μνῆστιν ὅλην Τηρῆος ἀπορρίψασα θυέλλαις. </l>
<l n="34" rend="indent(1)">οὐδέ τις ἦν ἀχόρευτος ἀνὰ πτόλιν. αὐτὰρ ὁ χαίρων </l>
<l n="35">Βάκχος ἐς Ἰκαρίου δόμον ἤλυθεν, ὃς πέλεν ἄλλων </l>
<l n="36">φέρτερος ἀγρονόμων ἑτερότροπα δένδρα φυτεύειν. </l>
<l n="37">ἀγραύλοις δὲ πόδεσσι γέρων ἐχόρευεν ἀλωεὺς </l>
<l n="38">ἀθρήσας Διόνυσον ἐπήλυδα, καλλιφύτων δὲ <pb/> </l>
<l n="39">κοίρανον ἡμερίδων ὀλίγῃ ξείνισσε τραπέζῃ· </l>
<l n="40">Ἠριγόνη δ' ἐκέρασσεν ἀφυσσαμένη γλάγος αἰγῶν· </l>
<l n="41">ἀλλά ἑ Βάκχος ἔρυκε, φιλοστόργῳ δὲ γεραιῷ </l>
<l n="42">ὤπασε λυσιπόνοιο μέθης ἐγκύμονας ἀσκούς, </l>
<l n="43">δεξιτερῇ δ' εὔοδμον ἔχων δέπας ἡδέος οἴνου </l>
<l n="44">ὤρεγεν Ἰκαρίῳ· φιλίῳ δ' ἠσπάζετο μύθῳ· </l>
<l n="45" rend="indent(1)">„δέξο, γέρον, τόδε δῶρον, ὃ μὴ δεδάασιν Ἀθῆναι. </l>
<l n="46">ὦ γέρον, ὀλβίζω σε· σὲ γὰρ μέλψουσι πολῖται </l>
<l n="47">τοῖον ἔπος βοόωντες, ὅτι κλέος εὗρεν ἐλέγξαι </l>
<l n="48">Ἰκάριος Κελεοῖο καὶ Ἠριγόνη Μετανείρης. </l>
<l n="49">ζῆλον ἔχω προτέρης Δημήτερος, ὅττι καὶ αὐτὴ </l>
<l n="50">ἄλλῳ γειοπόνῳ στάχυν ὄμπνιον ὤπασε Δηώ. </l>
<l n="51">Τριπτόλεμος στάχυν εὗρε, σὺ δ' οἴνοπα βότρυν ὀπώρης· </l>
<l n="52">Ἴκαρος, οὐρανίῳ Γανυμήδεϊ μοῦνος ἐρίζεις, </l>
<l n="53">Τριπτολέμου προτέροιο μακάρτερε· θυμοβόρους γὰρ </l>
<l n="54">οὐ στάχυες λύουσι μεληδόνας, οἰνοτόκοι δὲ </l>
<l n="55">βότρυες ἀνδρομέης παιήονές εἰσιν ἀνίης.“ </l>
<l n="56" rend="indent(1)">τοῖον ἔπος κατέλεξε, φιλοξείνῳ δὲ γεραιῷ </l>
<l n="57">ἁβρὸν ἐγερσινόοιο δέπας πόρεν ἔμπλεον οἴνου· </l>
<l n="58">καὶ πίεν ἄλλο μετ' ἄλλο γέρων φυτοεργὸς ἀλωεύς, </l>
<l n="59">οἶστρον ἔχων ἀκόρητον ἐυρραθάμιγγος ἐέρσης· </l>
<l n="60">κούρη δ' ἀντὶ γάλακτος ἀφυσσαμένη χύσιν οἴνου </l>
<l n="61">ὤρεγε χειρὶ κύπελλον, ἕως ἐμέθυσσε τοκῆα. </l>
<l n="62">ἀλλ' ὅτε δὴ κόρον εὗρε κυπελλοδόκοιο τραπέζης, <pb/> </l>
<l n="63">δόχμιος ἀμφιέλικτος ἐρισφαλὲς ἴχνος ἑλίσσων </l>
<l n="64">ποσσὶν ἀμοιβαίοισιν ἀνεσκίρτησεν ἀλωεύς, </l>
<l n="65">Ζαγρέος εὔιον ὕμνον ἀνακρούων Διονύσῳ. </l>
<l n="66">ἀγρονόμῳ δὲ γέροντι φυτηκόμος ὤπασε δαίμων </l>
<l n="67">κλήματα βοτρυόεντα, φιλεύια δῶρα τραπέζης· </l>
<l n="68">καί μιν ἄναξ ἐδίδαξεν ἀεξιφύτῳ τινὶ τέχνῃ </l>
<l n="69">κλάσσαι βοθρῆσαί τε βαλεῖν τ' ἐνὶ κλήματα γύροις. </l>
<l n="70" rend="indent(1)">ἄλλοις δ' ἀγρονόμοισι γέρων φυτοεργὸς ἀλωεὺς </l>
<l n="71">δῶρα φέρων Βρομίοιο καὶ ἀμπελόεσσαν ὀπώρην </l>
<l n="72">οἰνοφύτους ἐδίδαξε φυτηκομίας Διονύσου· </l>
<l n="73">καὶ νομίῳ κρητῆρι βαλὼν ῥόον ἄσπετον οἴνου </l>
<l n="74">δαινυμένους ηὔφραινεν ἐπασσυτέροισι κυπέλλοις, </l>
<l n="75">οἰνοδόκων θυόεσσαν ἀναπτύξας χύσιν ἀσκῶν. </l>
<l n="76">καί τις ἐγερσινόοιο πιὼν ῥόον ἡδέος οἴνου </l>
<l n="77">Ἠριγόνης γενετῆρα φίλῳ μειλίξατο μύθῳ· </l>
<l n="78" rend="indent(1)">„εἰπέ, γέρον, πόθεν εὗρες ἐπὶ χθονὶ νέκταρ Ὀλύμπου; </l>
<l n="79">οὐκ ἀπὸ Κηφισοῖο φέρεις ξανθόχροον ὕδωρ, </l>
<l n="80">οὐκ ἀπὸ Νηιάδων μελιηδέα δῶρα κομίζεις· </l>
<l n="81">οὐ γὰρ ἀναβλύζουσι μελίρρυτα χεύματα πηγαί, </l>
<l n="82">οὐ ῥόος Ἰλισσοῖο χυτῷ φοινίσσεται ὁλκῷ· <pb/> </l>
<l n="83">οὐ ποτὸν ἔπλετο τοῦτο φιλοπτόρθοιο μελίσσης, </l>
<l n="84">ὀξύτατον μερόπεσσι φέρον κόρον· ἀλλοφυὲς δὲ </l>
<l n="85">καὶ μέλιτος γλυκεροῖο φέρεις γλυκερώτερον ὕδωρ· </l>
<l n="86">πάτριον οὐ πόμα τοῦτο λοχεύεται Ἀτθὶς ἐλαίη· </l>
<l n="87">λαρότερον δὲ γάλακτος ἔχεις ποτόν· οὔ μιν ἐίσκω </l>
<l n="88">συμφερταῖς λιβάδεσσι μελικρήτου κυκεῶνος. </l>
<l n="89">εἰ δὲ ποτὸν μερόπεσσιν ἀεξιφύτων ἀπὸ κήπων </l>
<l n="90">ἐκ καλύκων δεδάασιν ἄγειν ῥοδοπήχεες Ὧραι, </l>
<l n="91">καί κεν ἐγὼ καλέεσκον Ἀδώνιδος ἢ Κυθερείης </l>
<l n="92">εἰαρινὸν πόμα τοῦτο, ῥόδων εὔοδμον ἐέρσην. </l>
<l n="93">λυσίπονον καὶ ξεῖνον ἄγεις ποτόν· ἠερίοις γὰρ </l>
<l n="94">πλαζομένας ἀνέμοισιν ἐμὰς ἐκέδασσε μερίμνας. </l>
<l n="95">μή σοι δῶρον ἔδωκεν ἀπ' αἰθέρος ἄμβροτος Ἥβη; </l>
<l n="96">μή σοι τοῦτο κόμισσε τεὴ πολιοῦχος Ἀθήνη; </l>
<l n="97">οὐρανόθεν κρητῆρα τίς ἥρπασεν, ἔνθεν ἀφύσσει </l>
<l n="98">Ζηνὶ καὶ ἀθανάτοισι δέπας κεράσας Γανυμήδης; </l>
<l n="99">ξεινοδόκου Κελεοῖο μακάρτερε, μή τι καὶ αὐτὸς </l>
<l n="100">ἵλαον οὐρανόθεν ναέτην ξείνισσας Ὀλύμπου; </l>
<l n="101">πείθομαι, ὡς θεὸς ἄλλος ἐκώμασε σεῖο μελάθρῳ, </l>
<l n="102">καὶ φιλίης πόμα τοῦτο τεῆς διὰ δεῖπνα τραπέζης </l>
<l n="103">Ἀτθίδι δῶρον ἔδωκεν, ἅτε στάχυν ὤπασε Δηώ.“ </l>
<l n="104" rend="indent(1)">ἔννεπε θαμβήσας γλυκερὸν ποτόν· ἐκ στομάτων δὲ </l>
<l n="105">ἡδυμανὴς ἀλάλαζε χέων ἄγραυλον ἀοιδήν. </l>
<l n="106" rend="indent(1)">ἀγρονόμοι δ' ἀρύοντες ἐπασσυτέροισι κυπέλλοις </l>
<l n="107">πάντες ἐβακχεύθησαν ἀμερσινόῳ φρένας οἴνῳ· <pb/> </l>
<l n="108">ὄμματα δ' ἐπλάζοντο, φιλακρήτοις δὲ κυπέλλοις </l>
<l n="109">ἄργυφα πορφύροντο παρήια, γειοπόνων δὲ </l>
<l n="110">στήθεα θερμαίνοντο, ποτῷ δ' ἐβαρύνετο κόρση, </l>
<l n="111">καὶ φλέβες οἰδαίνοντος ἐκυμαίνοντο καρήνου· </l>
<l n="112">τοῖσι δὲ δερκομένοισιν ἐσείετο κόλπος ἀρούρης </l>
<l n="113">καὶ δρύες ὠρχήσαντο καὶ ἐσκίρτησαν ἐρίπναι· </l>
<l n="114">καὶ σφαλεραῖς λιβάδεσσιν ἀήθεος ἔμπλεος οἴνου </l>
<l n="115">ὕπτιος αὐτοκύλιστος ἐπὶ χθόνα κάππεσεν ἀνήρ. </l>
<l n="116" rend="indent(1)">καὶ χορὸς ἀγρονόμων φονίῳ δεδονημένος οἴστρῳ </l>
<l n="117">τλήμονος Ἰκαρίοιο κατέτρεχε θυιάδι λύσσῃ, </l>
<l n="118">οἷά τε φαρμακόεντα κερασσαμένου δόλον οἴνου, </l>
<l n="119">ὃς μὲν ἔχων βουπλῆγα σιδήρεον, ὃς δὲ μακέλλῃ </l>
<l n="120">θωρήξας ἕο χεῖρας, ὁ δὲ σταχυητόμον ἅρπην </l>
<l n="121">κουφίζων, ἕτερος δὲ λίθον περίμετρον ἀείρων, </l>
<l n="122">ἄλλος ἀνεπτοίητο καλαύροπα χειρὶ τιταίνων, </l>
<l n="123">γηραλέον πλήσσοντες· ἑλὼν δέ τις ἐγγὺς ἱμάσθλην </l>
<l n="124">Ἰκαρίου τέτρηνε δέμας ταμεσίχροϊ κέντρῳ. </l>
<l n="125" rend="indent(1)">καὶ μογέων χθονὶ πῖπτε γέρων φυτοεργὸς ἀλωεὺς </l>
<l n="126">τυπτόμενος ῥοπάλοισιν, ἐπισκαίρων δὲ τραπέζῃ </l>
<l n="127">τύψε μέθης κρητῆρα, καὶ αἴθοπος εἰς χύσιν οἴνου </l>
<l n="128">ἡμιθανὴς κεκύλιστο· βαρυνομένου δὲ καρήνου </l>
<l n="129">ἀγρονόμων πληγῇσιν ἀμοιβαίῃσι τυπέντος <pb/> </l>
<l n="130">αἱμαλέη φοίνιξεν ὁμόχροον οἶνον ἐέρση. </l>
<l n="131">καὶ μόγις ἐκ στομάτων ἔπος ἴαχεν Ἄιδι γείτων· </l>
<l n="132" rend="indent(1)">„οἶνος ἐμοῦ Βρομίου, βροτέης ἄμπαυμα μερίμνης, </l>
<l n="133">ὁ γλυκὺς εἰς ἐμὲ μοῦνον ἀμείλιχος· εὐφροσύνην γὰρ </l>
<l n="134">ἀνδράσι πᾶσιν ὄπασσε, καὶ Ἰκαρίῳ πόρε πότμον· </l>
<l n="135">ὁ γλυκὺς Ἠριγόνῃ πολεμήιος· ἡμετέρην γὰρ </l>
<l n="136">νηπενθὴς Διόνυσος ἐθήκατο πενθάδα κούρην.“ </l>
<l n="137" rend="indent(1)">οὔ πω μῦθος ἔληγε· μόρος δέ οἱ ἔφθασε φωνήν. </l>
<l n="138">καὶ νέκυς αὐτόθι κεῖτο, σαόφρονος ἔκτοθι κούρης, </l>
<l n="139">ὄμμασι πεπταμένοισιν. ἐν ἀστρώτῳ δὲ χαμεύνῃ </l>
<l n="140">νήδυμον ὕπνον ἴαυον ὑπὲρ δαπέδοιο φονῆες </l>
<l n="141">οἰνοβαρεῖς, νεκύεσσιν ἐοικότες· ἐγρόμενοι δέ, </l>
<l n="142">ὃν κτάνον ἀγνώσσοντες, ἀνέστενον· ὑψόθι δ' ὤμων </l>
<l n="143">νεκρὸν ἐλαφρίζοντες ἀνήγαγον εἰς ῥάχιν ὕλης </l>
<l n="144">ἔμφρονα θυμὸν ἔχοντες, ἐν εὐύδρῳ δὲ ῥεέθρῳ </l>
<l n="145">ὠτειλὰς ἐκάθηραν ὀρεσσιχύτῳ παρὰ πηγῇ· </l>
<l n="146">καὶ νέκυν ἀρτιδάικτον, ὃν ἔκτανον ἄφρονι λύσσῃ, </l>
<l n="147">ἀνδροφόνοις παλάμῃσιν ἐτυμβεύσαντο φονῆες. </l>
<l n="148" rend="indent(1)">ψυχὴ δ' Ἰκαρίοιο πανείκελος ἔσσυτο καπνῷ </l>
<l n="149">εἰς δόμον Ἠριγόνης· βροτέῃ δ' ἰσάζετο μορφῇ, </l>
<l n="150">κοῦφον ὀνειρείης σκιερῆς εἴδωλον ὀπωπῆς, </l>
<l n="151">ἀνδρὶ νεουτήτῳ πανομοίιος, εἶχε δὲ δειλὴ </l>
<l n="152">στικτὸν ἀσημάντοιο φόνου κήρυκα χιτῶνα, <pb/> </l>
<l n="153">αἵματι φοινίσσοντα καὶ αὐχμώοντα κονίῃ, </l>
<l n="154">ῥωγαλέον πληγῇσιν ἀμοιβαίοιο σιδήρου. </l>
<l n="155">καὶ παλάμας ὤρεξε· νεοσφαγέων δὲ δοκεύειν </l>
<l n="156">ὠτειλὰς μελέων ἐπεδείκνυε γείτονι κούρῃ. </l>
<l n="157">παρθενικὴ δ' ὀλόλυξε φιλοθρήνοις ἐν ὀνείροις, </l>
<l n="158">ὡς ἴδεν ἕλκεα τόσσα καρήατος, ὡς ἴδε δειλὴ </l>
<l n="159">λύθρον ἐρευθομένοιο νεόρρυτον ἀνθερεῶνος· </l>
<l n="160">καὶ σκιόεις γενέτης ἔπος ἔννεπε πενθάδι κούρῃ· </l>
<l n="161" rend="indent(1)">„ἔγρεο, δειλαίη, καὶ δίζεο σεῖο τοκῆα· </l>
<l n="162">ἔγρεο, καὶ μεθύοντας ἐμοὺς μάστευε φονῆας· </l>
<l n="163">εἰμὶ τεὸς γενέτης βαρυώδυνος, ὃν χάριν οἴνου </l>
<l n="164">ἀγρονόμοι δασπλῆτες ἐδηλήσαντο σιδήρῳ. </l>
<l n="165">ὦ τέκος, ὀλβίζω σε· σὺ γὰρ κταμένοιο τοκῆος </l>
<l n="166">οὐ καναχῆς ἤκουσας ἀρασσομένοιο καρήνου, </l>
<l n="167">οὐ πολιὴν ἐνόησας ἐρευθομένην ὑπὸ λύθρῳ, </l>
<l n="168">οὐ νέκυν ἀρτιδάικτον ἐπισπαίροντα κονίῃ, </l>
<l n="169">πατροφόνους κορύνας οὐκ ἔδρακες· ἀλλά σε δαίμων </l>
<l n="170">ἔκτοθι πατρὸς ἔρυκε, τεὴν δ' ἐφύλαξεν ὀπωπήν, </l>
<l n="171">μὴ μόρον ἀθρήσειε δαϊζομένου γενετῆρος. </l>
<l n="172">αἵματι πορφύροντας ἐμοὺς σκοπίαζε χιτῶνας· </l>
<l n="173">χθιζὰ γὰρ οἰνωθέντες ἀμοιβαίοισι κυπέλλοις </l>
<l n="174">ἀγρονόμοι βλύζοντες ἀήθεος ἰκμάδα Βάκχου </l>
<l n="175">ἀμφ' ἐμὲ κυκλώσαντο· δαϊζόμενος δὲ σιδήρῳ </l>
<l n="176">μηλονόμους ἐκάλεσσα, καὶ οὐκ ἤκουσαν ἰωήν· </l>
<l n="177">μούνη δ' ὑστερόφωνος ἐμὸν κτύπον ἔκλυεν Ἠχὼ <pb/> </l>
<l n="178">θρήνοις ἀντιτύποισι τεὸν στενάχουσα τοκῆα. </l>
<l n="179">οὐκέτι κουφίζουσα καλαύροπα μεσσόθεν ὕλης </l>
<l n="180">εἰς νομὸν ἀνθεμόεντα καὶ εἰς λειμῶνας ἱκάνεις, </l>
<l n="181">σὴν ἀγέλην βόσκουσα σὺν ἀγραύλῳ † παρακοίτη. </l>
<l n="182">οὐκέτι δενδροκόμοιο τεῆς ψαύουσα μακέλλης </l>
<l n="183">κῆπον ἐς εὐώδινα φέρεις ἀμαρήιον ὕδωρ· </l>
<l n="184">ἀλλὰ μελιρραθάμιγγος ἐμῆς ἀκόρητος ὀπώρης </l>
<l n="185">κλαῖε τεὸν γενέτην με δεδουπότα· καί σε νοήσω </l>
<l n="186">ὀρφανικὴν ζώουσαν ἀπειρήτην ὑμεναίων.“ </l>
<l n="187" rend="indent(1)">ὣς φαμένη πτερόεσσα παρέδραμεν ὄψις ὀνείρου. </l>
<l n="188">κούρη δ' ἐγρομένη ῥοδέας ἤμυξε παρειάς, </l>
<l n="189">πενθαλέοις δ' ὀνύχεσσιν ἀκαμπέας ἔξεσε μαζούς, </l>
<l n="190">καὶ δολιχῆς προθέλυμνον ἀνέσπασε βότρυν ἐθείρης· </l>
<l n="191">καὶ βόας ἀθρήσασα παρισταμένους ἔτι πέτρῃ </l>
<l n="192">παρθένος ἀχνυμένη κινυρῇ βρυχήσατο φωνῇ· </l>
<l n="193" rend="indent(1)">„πῇ νέκυς Ἰκαρίοιο, φίλαι φθέγξασθε κολῶναι· </l>
<l n="194">πότμον ἐμοῦ γενετῆρος ἐθήμονες εἴπατε ταῦροι· </l>
<l n="195">πατρὸς ἐμοῦ κταμένοιο τίνες γεγάασι φονῆες; </l>
<l n="196">πῇ μοι ἐμὸς γενέτης γλυκὺς οἴχεται; ἦ ῥα διδάσκων </l>
<l n="197">γείτονα καλλιφύτοιο νέους ὄρπηκας ὀπώρης </l>
<l n="198">πλάζεται ἀγρονόμοισι παρήμενος, ἤ τινι βούτῃ </l>
<l n="199">δενδροκόμῳ παρέμιμνε συνέστιος εἰλαπινάζων; </l>
<l n="200">εἴπατε μυρομένῃ, καὶ τλήσομαι, εἰσόκεν ἔλθῃ. <pb/> </l>
<l n="201">εἰ μὲν ἔτι ζώει γενέτης ἐμός, ἔρνεα κήπου </l>
<l n="202">ἀρδεύσω παλίνορσος ἅμα ζώουσα τοκῆι· </l>
<l n="203">εἰ δὲ πατὴρ τέθνηκε καὶ οὐκέτι δένδρα φυτεύει, </l>
<l n="204">ἀθρήσω μόρον ἶσον ἐπὶ φθιμένῳ γενετῆρι.“ </l>
<l n="205" rend="indent(1)">ὣς φαμένη ταχύγουνος ἀνέδραμεν εἰς ῥάχιν ὕλης, </l>
<l n="206">ἴχνια μαστεύουσα νεοσφαγέος γενετῆρος. </l>
<l n="207">οὐ δέ οἱ εἰρομένῃ θρασὺς αἰπόλος, οὐ παρὰ λόχμαις </l>
<l n="208">παρθένον οἰκτείρων ἀγεληκόμος ἔννεπε βούτης </l>
<l n="209">ἴχνιον ἀστήρικτον ἀκηρύκτοιο τοκῆος, </l>
<l n="210">οὐ νέκυν Ἰκαρίοιο γέρων ἐπεδείκνυε ποιμήν· </l>
<l n="211">ἀλλὰ μάτην ἀλάλητο· μόγις δέ μιν εὗρεν ἀλωεὺς </l>
<l n="212">καὶ κινυροῖς στομάτεσσι δυσάγγελον ἴαχε φωνήν, </l>
<l n="213">καὶ τάφον ἐγγὺς ἔδειξε νεοδμήτοιο τοκῆος. </l>
<l n="214" rend="indent(1)">παρθενικὴ δ' ἀίουσα σαόφρονι μαίνετο λύσσῃ· </l>
<l n="215">καὶ πλοκάμους τίλλουσα φίλῳ παρακάτθετο τύμβῳ </l>
<l n="216">παρθένος ἀκρήδεμνος ἀσάμβαλος, αὐτοχύτοις δὲ </l>
<l n="217">δάκρυσιν ἀενάοισι λελουμένον εἶχε χιτῶνα. </l>
<l n="218">χείλεσι δ' ἀφθόγγοισιν ἐπεσφρηγίσσατο σιγὴν </l>
<l n="219">εἰς χρόνον· Ἠριγόνῃ δὲ κύων ὁμόφοιτος ἐχέφρων </l>
<l n="220">κνυζηθμῷ γοόωντι συνέστιχε πενθάδι κούρῃ, </l>
<l n="221">καί οἱ ὀδυρομένῃ συνοδύρετο. μαινομένη δὲ </l>
<l n="222">εἰς φυτὸν ὑψικάρηνον ἀνέδραμεν· ἀμφὶ δὲ δένδρῳ </l>
<l n="223">ἀγχονίῳ σφίγξασα περίπλοκον αὐχένα δεσμῷ <pb/> </l>
<l n="224">αὐτοφόνῳ στροφάλιγγι μετάρσιος ἴλλετο κούρη </l>
<l n="226">ἀμφοτέρους δονέουσα πόδας βητάρμονι παλμῷ· </l>
<l n="225">καὶ θάνε, καὶ μόρον εἶχεν ἑκούσιον· ἀμφὶ δὲ κούρην </l>
<l n="227">πυκνὰ κύων δεδόνητο, καὶ ἴαχε πένθιμον ἠχὼ </l>
<l n="228">ὄμμασι θηρείοισι νοήμονα δάκρυα λείβων. </l>
<l n="229" rend="indent(1)">οὐδὲ κύων ἀφύλακτον ἐρημάδα κάλλιπε κούρην, </l>
<l n="230">ἀλλὰ φυτῷ παρέμιμνεν ἐπήλυδα θῆρα διώκων, </l>
<l n="231">πόρδαλιν ἠὲ λέοντα· παρερχομένοισι δ' ὁδίταις </l>
<l n="232">νεύμασιν ἀφθόγγοις ἐπεδείκνυεν ἄζυγα κούρην </l>
<l n="233">δεσμοῖς ἀγχονίοισι περίπλοκον ὑψόθι δένδρου. </l>
<l n="234">οἱ δέ μιν οἰκτείροντες ἀνήιον εἰς φυτὸν ὕλης </l>
<l n="235">ἴχνεσιν † ἀκροτάτοισιν, ἀπ' εὐπετάλων δὲ κορύμβων </l>
<l n="236">παρθενικὴν ἀδμῆτα κατήγαγον· ἀγχιφανῆ δὲ </l>
<l n="237">γαῖαν ἐκοιλαίνοντο πεδοσκαφέεσσι μακέλλαις. </l>
<l n="238">τοῖς ἅμα καὶ πεπόνητο κύων πινυτόφρονι θυμῷ, </l>
<l n="239">πενθαλέῳ δ' ἐβάθυνε πέδον τεχνήμονι ταρσῷ, </l>
<l n="240">θηγαλέοις ὀνύχεσσι χυτῆς χθονὸς ἄκρα χαράσσων. </l>
<l n="241">καὶ νέκυν ἀρτιδάικτον ἐπεκτερέιξαν ὁδῖται· </l>
<l n="242">καὶ ξυνῆς μεθέπων ὑποκάρδιον ὄγκον ἀνίης </l>
<l n="243">εἰς ἑὸν ἔργον ἕκαστος ἀνέδραμεν ὀξέι ταρσῷ· </l>
<l n="244">αὐτὰρ ὁ μοῦνος ἔμιμνε κύων παρὰ γείτονι τύμβῳ </l>
<l n="245">Ἠριγόνης ὑπ' ἔρωτι, θελήμονι δ' ὤλετο πότμῳ. </l>
<l n="246" rend="indent(1)">Ζεὺς δὲ πατὴρ ἐλέαιρεν· ἐν ἀστερόεντι δὲ κύκλῳ </l>
<l n="247">Ἠριγόνην στήριξε Λεοντείῳ παρὰ νώτῳ· <pb/> </l>
<l n="248">παρθενικὴ δ' ἄγραυλος ἔχει στάχυν· οὐ γὰρ ἀείρειν </l>
<l n="249">ἤθελεν οἴνοπα βότρυν ἑοῦ γενέταο φονῆα. </l>
<l n="250">Ἰκάριον δὲ γέροντα συνήλυδα γείτονι κούρῃ </l>
<l n="251">εἰς πόλον ἀστερόφοιτον ἄγων ὀνόμηνε Βοώτην </l>
<l n="252">φαιδρόν, Ἁμαξαίης ἐπαφώμενον Ἀρκάδος Ἄρκτου· </l>
<l n="253">καὶ Κύνα μαρμαίροντα καταΐσσοντα Λαγωοῦ </l>
<l n="254">ἔμπυρον ἄστρον ἔθηκεν, ὅπῃ περὶ κύκλον Ὀλύμπου </l>
<l n="255">ποντιὰς ἀστερόεντι τύπῳ ναυτίλλεται Ἀργώ. </l>
<l n="256">καὶ τὰ μὲν ἔπλασε μῦθος Ἀχαιικὸς ἠθάδα πειθὼ </l>
<l n="257">ψεύδεϊ συγκεράσας· τὸ δ' ἐτήτυμον, ὑψιμέδων Ζεὺς </l>
<l n="258">ψυχὴν Ἠριγόνης σταχυώδεος ἀστέρι Κούρης </l>
<l n="259">οὐρανίης ἐπένειμεν ὁμόζυγον, αἰθερίου δὲ </l>
<l n="260">ἄγχι Κυνὸς κύνα θῆκεν ὁμοίιον εἴδεϊ μορφῆς, </l>
<l n="261">Σειρίου, ὃν καλέουσιν, ὁμόσσυτον, Ἰκαρίου δὲ </l>
<l n="262">ψυχὴν ἠερόφοιτον ἐπεξύνωσε Βοώτῃ. </l>
<l n="263">καὶ τὰ μὲν οἰνοφύτῳ Κρονίδης πόρεν Ἀτθίδι γαίῃ, </l>
<l n="264">ἓν γέρας ἐντύνων καὶ Παλλάδι καὶ Διονύσῳ. </l>
<l n="265" rend="indent(1)">Ἰλισσοῦ δὲ ῥέεθρα μελίρρυτα Βάκχος ἐάσσας </l>
<l n="266">ἁβρὸς ἐς ἀμπελόεσσαν ἐκώμασεν ἄντυγα Νάξου· </l>
<l n="267">ἀμφὶ δέ μιν πτερὰ πάλλεν Ἔρως θρασύς, ἐρχομένου δὲ </l>
<l n="268">μελλογάμου Κυθέρεια προηγεμόνευε Λυαίου. </l>
<l n="269">ἄρτι γὰρ ὑπνώουσαν ἐπ' αἰγιαλοῖσιν ἐάσσας <pb/> </l>
<l n="270">παρθενικὴν λιπόπατριν ἀμείλιχος ἔπλεε Θησεύς, </l>
<l n="271">συνθεσίας δ' ἀνέμοισιν ἐπέτρεπεν. ὑπναλέην δὲ </l>
<l n="272">ἀθρήσας Διόνυσος ἐρημαίην Ἀριάδνην </l>
<l n="273">θαύματι μῖξεν ἔρωτα· χοροπλεκέεσσι δὲ Βάκχαις </l>
<l n="274">γλώσσῃ θαμβαλέῃ πεφυλαγμένον ἔννεπε μῦθον· </l>
<l n="275" rend="indent(1)">„Βασσαρίδες, μὴ ῥόπτρα τινάξατε, μὴ κτύπος ἔστω </l>
<l n="276">ἢ ποδὸς ἢ σύριγγος· ἐάσσατε Κύπριν ἰαύειν· </l>
<l n="277">ἀλλ' οὐ κεστὸν ἔχει σημάντορα Κυπρογενείης. </l>
<l n="278">πείθομαι, ὡς δολόεντι Χάρις νυμφεύεται Ὕπνῳ· </l>
<l n="279">ἀλλ' ἐπεὶ ὄρθρος ἔλαμψε καὶ ἐγγύθι φαίνεται Ἠώς, </l>
<l n="280">Πασιθέην εὕδουσαν ἐγείρατε· τίς παρὰ Νάξῳ, </l>
<l n="281">τίς Χάριν ἐχλαίνωσεν ἀνείμονα; μὴ πέλεν Ἥβη; </l>
<l n="282">ἀλλὰ δέπας μακάρων τίνι κάλλιπε; μὴ παρὰ πόντῳ </l>
<l n="283">κέκλιται αἰγλήεσσα βοῶν ἐλάτειρα Σελήνη; </l>
<l n="284">καὶ πόθεν Ἐνδυμίωνος ἐθήμονος ἐκτὸς ἰαύει; </l>
<l n="285">μὴ Θέτιν ἀργυρόπεζαν ἐπ' αἰγιαλοῖσι δοκεύω; </l>
<l n="286">ἀλλ' οὐ γυμνὸν ἔχει ῥοδόεν δέμας. εἰ θέμις εἰπεῖν, </l>
<l n="287">Ναξιὰς Ἰοχέαιρα πόνων ἀμπαύεται ἄγρης, </l>
<l n="288">θηροφόνους ἱδρῶτας ἀποσμήξασα θαλάσσῃ· </l>
<l n="289">τίκτει γὰρ γλυκὺν ὕπνον ἀεὶ πόνος· ἀλλ' ἐνὶ λόχμῃ </l>
<l n="290">Ἄρτεμιν ἑλκεχίτωνα τίς ἔδρακε; μίμνετε, Βάκχαι· </l>
<l n="291">στῆθι, Μάρων· μὴ δεῦρο χορεύσατε· λῆγε λιγαίνων, </l>
<l n="292">Πὰν φίλε, μὴ σκεδάσειας ἑώιον ὕπνον Ἀθήνης· </l>
<l n="293">καὶ τίνι Παλλὰς ἔλειπεν ἑὸν δόρυ; καὶ τίς ἀείρει </l>
<l n="294">χαλκείην τρυφάλειαν ἢ αἰγίδα Τριτογενείης;“ <pb/> </l>
<l n="295" rend="indent(1)">τοῖα μὲν ἔννεπε Βάκχος· ἀπὸ ψαμάθοιο δὲ δειλὴ </l>
<l n="296">ὕπνον ἀποσκεδάσασα δυσίμερος ἔγρετο κούρη, </l>
<l n="297">καὶ στόλον οὐκ ἐνόησε καὶ οὐ πόσιν ἠπεροπῆα· </l>
<l n="298">ἀλλὰ σὺν ἀλκυόνεσσι Κυδωνιὰς ἔστενε νύμφη </l>
<l n="299">ἠιόνας μεθέπουσα, βαρύβρομον ἕδνον ἐρώτων· </l>
<l n="300">ἠίθεον δ' ὀνόμηνεν· ἐμαίνετο δ' ἐγγύθι πόντου </l>
<l n="301">ὁλκάδα διζομένη· φθονερῷ δ' ἐπεμήνιεν Ὕπνῳ, </l>
<l n="302">καὶ Παφίης πολὺ μᾶλλον ἐμέμφετο μητρὶ θαλάσσῃ· </l>
<l n="303">καὶ Βορέην ἱκέτευε, καὶ ὅρκιον εἶπεν ἀήτην, </l>
<l n="304">ὅρκιον Ὠρείθυιαν, ὅπως πάλιν εἰς χθόνα Νάξου </l>
<l n="305">κοῦρον ἄγοι, γλυκερὴν δὲ τὸ δεύτερον ὁλκάδα λεύσσῃ· </l>
<l n="306">Αἴολον ᾔτεε μᾶλλον ἀθελγέα· λισσομένῃ δὲ </l>
<l n="307">πείθετο καὶ κατένευσε, καὶ ἀντικέλευθον ἀήτην </l>
<l n="308">πέμψεν, ἵνα πνεύσειε· ποθοβλήτοιο δὲ κούρης </l>
<l n="309">οὐ Βορέης ἀλέγιζε δυσίμερος· ἀλλὰ καὶ αὐταὶ </l>
<l n="310">παρθενικῇ κοτέοντο τάχα ζηλήμονες αὖραι, </l>
<l n="311">αἳ τότε νῆα κόμισσαν ἐς Ἀτθίδα. παρθενικὴν δὲ </l>
<l n="312">αὐτὸς Ἔρως θάμβησεν, ἀπενθήτῳ δ' ἐνὶ Νάξῳ </l>
<l n="313">εἰσιδέειν ἐδόκησεν ὀδυρομένην Ἀφροδίτην· </l>
<l n="314">ἦν δὲ φαεινοτέρη καὶ ἐν ἄλγεσι, καί μιν ἀνίη </l>
<l n="315">ἀχνυμένην κόσμησε· κινυρομένῃ δ' Ἀριάδνῃ <pb/> </l>
<l n="316">εἴκαθεν, εἰ κρίσις ἔσκε, φιλομμειδὴς Ἀφροδίτη </l>
<l n="317">ἱμερόεν γελόωσα, καὶ εἴκαθεν ὄμματα Πειθοῦς </l>
<l n="318">καὶ Χαρίτων καὶ Ἔρωτος ἐπήρατα δάκρυσι κούρης. </l>
<l n="319">ὀψὲ δὲ δακρυόεσσα τόσην ἐφθέγξατο φωνήν· </l>
<l n="320" rend="indent(1)">„ὕπνος ἐμοὶ γλυκὺς ἦλθεν, ἕως γλυκὺς ᾤχετο Θησεύς· </l>
<l n="321">αἴθε ....................... </l>
<l n="321a">&lt;τίπτε&gt; με τερπομένην ἔτι κάλλιπεν; ὑπναλέη δὲ </l>
<l n="322">Κεκροπίην ἐνόησα, καὶ ἔνδοθι Θησέος αὐλῆς </l>
<l n="323">ἁβρὸς ἔην ὑμέναιος ἀειδομένης Ἀριάδνης </l>
<l n="324">καὶ χορός, ἡμετέρη δ' ἐπεκόσμεε τερπομένη χεὶρ </l>
<l n="325">εἰαρινοῖς πετάλοισι τεθηλότα βωμὸν Ἐρώτων· </l>
<l n="326">καὶ γάμιον στέφος εἶχον· ἔην δέ μοι ἐγγύθι Θησεὺς </l>
<l n="327">εἵμασι νυμφιδίοισι θυηπολέων Ἀφροδίτῃ. </l>
<l n="328">ὤμοι, ποῖον ὄνειρον ἴδον γλυκύν· ἀλλά με φεύγων </l>
<l n="329">ᾤχετο καλλείψας ἔτι παρθένον· ἵλαθι, Πειθώ· </l>
<l n="330">ταῦτά μοι ἀχλυόεσσα γαμοστόλος ὤπασεν ὄρφνη, </l>
<l n="331">καὶ φθονερὴ τάδε πάντα φαεσφόρος ἥρπασεν Ἠώς· </l>
<l n="332">ἐγρομένη δ' οὐχ εὗρον ἐμὸν πόθον· ἦ ῥα καὶ αὐταὶ </l>
<l n="333">εἰκόνες ἀντιτύπων ζηλήμονές εἰσιν Ἐρώτων, </l>
<l n="334">ὅττι τελεσσιγάμων ἀπατήλιον ὄψιν ὀνείρων </l>
<l n="335">ἱμερτὴν ἐνόησα, καὶ ἱμερόεις φύγε Θησεύς; </l>
<l n="336">εἰς ἐμὲ καὶ φίλος Ὕπνος ἀνάρσιος· εἴπατε, πέτραι, <pb/> </l>
<l n="337">εἴπατέ μοι δυσέρωτι· τίς ἥρπασεν ἀστὸν Ἀθήνης; </l>
<l n="338">εἰ Βορέης πνεύσειεν, ἐς Ὠρείθυιαν ἱκάνω· </l>
<l n="339">ἀλλά μοι Ὠρείθυια χολώεται, ὅττι καὶ αὐτὴ </l>
<l n="340">αἷμα φέρει Μαραθῶνος, ὅθεν φίλος ἔπλετο Θησεύς. </l>
<l n="341">εἰ Ζέφυρος κλονέει, Ζεφυρηίδι δείξατε νύμφῃ </l>
<l n="342">Ἴριδι μητρὶ Πόθοιο βιαζομένην Ἀριάδνην· </l>
<l n="343">εἰ Νότος, εἰ θρασὺς Εὖρος, ἐς Ἠριγένειαν ἱκάνω </l>
<l n="344">μεμφομένη φλογέων ἀνέμων δυσέρωτι τεκούσῃ. </l>
<l n="345">δὸς κενεὴν πάλιν, Ὕπνε, φίλην χάριν, ἶσον ἐκείνῳ </l>
<l n="346">πέμπων ἄλλον ὄνειρον ἐπήρατον, ὄφρα νοήσω </l>
<l n="347">κύπριδος ὑπναλέης γλυκερὴν ἀπατήλιον εὐνήν· </l>
<l n="348">μοῦνον ἐμοῖς δήθυνον ἐπ' ὄμμασιν, ὄφρα νοήσω </l>
<l n="349">ἄπνοον οἶστρον ἔρωτος ὀνειρείων ὑμεναίων. </l>
<l n="350">εἰ μὲν ἐς Ἀτθίδα γαῖαν, ἐπίκλοπε νυμφίε Θησεῦ, </l>
<l n="351">σὸν πλόον ἐκ Νάξοιο μετήγαγον ἅρπαγες αὖραι, </l>
<l n="352">εἰπέ μοι εἰρομένῃ, καὶ ἐς Αἴολον αὐτίκα βαίνω </l>
<l n="353">μεμφομένη ῥοθίοισι καὶ οὐχ ὁσίοισιν ἀήταις· </l>
<l n="354">εἰ δέ με τὴν λιπόπατριν ἐρημάδι πάρθετο Νάξῳ </l>
<l n="355">καὶ σέθεν ἀγνώσσοντος ἀμείλιχος ἔπλεε ναύτης, </l>
<l n="356">ἤλιτεν εἰς Θησῆα καὶ εἰς Θέμιν, εἰς Ἀφροδίτην· </l>
<l n="357">μηκέτι ναυτίλος οὗτος ἴδοι ποτὲ πομπὸν ἀήτην, </l>
<l n="358">μηδέ μιν ἀσταθέεσσι συνιππεύοντα θυέλλαις </l>
<l n="359">ἵλαος ἀθρήσειε γαληναῖος Μελικέρτης· </l>
<l n="360">ἀλλὰ Νότος πνεύσειεν, ὅτε χρέος ἐστὶ Βορῆος· <pb/> </l>
<l n="361">Εὖρον ἴδοι Ζεφύρου κεχρημένος· εἰαρινοὶ δὲ </l>
<l n="362">ποντοπόροις ὅτε πᾶσιν ἐπιπνείουσιν ἀῆται, </l>
<l n="363">χειμερίῃ τότε μοῦνος ὁμιλήσειε θαλάσσῃ. </l>
<l n="364">ἤλιτεν οὗτος ἄθεσμος ὁ ναυτίλος· ἀλλὰ καὶ αὐτὴ </l>
<l n="365">ἀασάμην ποθέουσα σαόφρονος ἀστὸν Ἀθήνης. </l>
<l n="366">αἴθε μιν οὐκ ἐπόθησα δυσίμερος· εἰς Παφίην γὰρ </l>
<l n="367">ὁππόσον ἱμερόεις, τόσον ἄγριος ἔπλετο Θησεύς· </l>
<l n="368">οὐ τάδε μοι κατέλεξεν ἐμὸν μίτον εἰσέτι πάλλων· </l>
<l n="369">οὐ τάδε μοι κατέλεξε παρ' ἡμετέρῳ λαβυρίνθῳ. </l>
<l n="370">αἴθε μιν ἔκτανε ταῦρος ἀμείλιχος· ἴσχεο, φωνή, </l>
<l n="371">ἀφροσύνης, μὴ κτεῖνε νέον γλυκύν· ὤμοι ἐρώτων· </l>
<l n="372">Θησεὺς ἔπλεε μοῦνος ἐς εὐώδινας Ἀθήνας. </l>
<l n="373">οἶδα, πόθεν με λέλοιπε· μιῆς τάχα παρθενικάων </l>
<l n="374">σύμπλοον ἔσχεν ἔρωτα, καὶ ἐν Μαραθῶνι χορεύει </l>
<l n="375">εἰς ἑτέρης γάμον ἄλλον, ἐγὼ δ' ἔτι Νάξον ὁδεύω. </l>
<l n="376">παστὸς ἐμὸς πέλε Νάξος, ἐπίκλοπε νυμφίε Θησεῦ· </l>
<l n="377">ὤλεσα καὶ γενέτην καὶ νυμφίον· ὤμοι ἐρώτων· </l>
<l n="378">οὐχ ὁρόω Μίνωα, καὶ οὐ Θησῆα δοκεύω· </l>
<l n="379">Κνωσσὸν ἐμὴν προλέλοιπα, τεὰς δ' οὐκ εἶδον Ἀθήνας· </l>
<l n="380">πατρὸς ἐνοσφίσθην καὶ πατρίδος· ἆ μέγα δειλή, </l>
<l n="381">ἕδνον ἐμῆς φιλότητος ὕδωρ ἁλός. ἐς τίνα φεύγω; </l>
<l n="382">τίς θεὸς ἁρπάξει με καὶ εἰς Μαραθῶνα κομίσσει </l>
<l n="383">Κύπριδι καὶ Θησῆι δικαζομένην Ἀριάδνην; </l>
<l n="384">τίς με λαβὼν κομίσειε δι' οἴδματος; αἴθε καὶ αὐτὴ <pb/> </l>
<l n="385">ἡμετέρης μίτον ἄλλον ἴδω πομπῆα κελεύθου· </l>
<l n="386">τοῖον ἔχειν ἐθέλω καὶ ἐγὼ μίτον, ὥς κεν ἀλύξω </l>
<l n="387">Αἰγαίης ἁλὸς οἶδμα καὶ εἰς Μαραθῶνα περήσω, </l>
<l n="388">ὄφρα περιπτύξω σε, καὶ εἰ στυγέεις Ἀριάδνην, </l>
<l n="389">ὄφρα περιπτύξω σε τὸν ὁρκαπάτην παρακοίτην. </l>
<l n="390">δέξο με σῶν λεχέων θαλαμηπόλον, ἢν ἐθελήσῃς· </l>
<l n="391">καὶ στορέσω σέο λέκτρα ... μετὰ Κρήτην † ἀριάδνην </l>
<l n="392">οἷά τε ληισθεῖσα· καὶ ὀλβίστῃ σέο νύμφῃ </l>
<l n="393">τλήσομαι, ὡς θεράπαινα, πολύκροτον ἱστὸν ὑφαίνειν </l>
<l n="394">καὶ φθονεροῖς ὤμοισιν ἀήθεα κάλπιν ἀείρειν, </l>
<l n="395">καὶ γλυκερῷ Θησῆι φέρειν ἐπιδόρπιον ὕδωρ· </l>
<l n="396">μοῦνον ἴδω Θησῆα· καὶ ἡμετέρη ποτὲ μήτηρ </l>
<l n="397">ἀγρονόμοις θήτευε, καὶ αὐχένα κάμψε νομῆι, </l>
<l n="398">βοσκομένῳ δ' ὀάριζεν ἀφωνήτῳ τινὶ ταύρῳ, </l>
<l n="399">καὶ βοῒ ταῦρον ἔτικτε· μελιζομένου δὲ βοτῆρος </l>
<l n="400">πηκτίδος οὐ πόθον ἔσχεν, ὅσον μυκηθμὸν ἀκούειν. </l>
<l n="401">οὐ μὲν ἐγὼ ψαύσοιμι καλαύροπος, οὐ παρὰ φάτνῃ </l>
<l n="402">στήσομαι· ἡμετέρης δὲ παρέσσομαι ἐγγὺς ἀνάσσης </l>
<l n="403">φθεγγομένῳ Θησῆι, καὶ οὐ μυκηθμὸν ἀκούω. <pb/> </l>
<l n="404">καὶ τεὸν ἱμερόεντα γάμων ὑμέναιον ἀείσω </l>
<l n="405">ζῆλον ὑποκλέπτουσα νεοζυγέος σέο νύμφης. </l>
<l n="406">στῆσον Ναξιάδεσσι παρ' ᾐόσι ποντοπορεύων, </l>
<l n="407">στῆσον ἐμοὶ σέο νῆα· τί, ναυτίλε, καὶ σὺ χαλέπτεις; </l>
<l n="408">ὣς ἄρα καὶ σὺ πέλεις Μαραθώνιος· εἰ μὲν ἱκάνεις </l>
<l n="409">εἰς ἐρατὴν σέο γαῖαν, ὅπῃ δόμος ἐστὶν Ἐρώτων, </l>
<l n="410">δέξο με δειλαίην, ἵνα Κέκροπος ἄστυ νοήσω· </l>
<l n="411">εἰ δέ με καλλείψεις καί, ἀμείλιχε, ποντοπορεύεις, </l>
<l n="412">εἰπὲ τεῷ Θησῆι κινυρομένην Ἀριάδνην, </l>
<l n="413">μεμφομένην ἀτέλεστον ἐπίκλοπον ὅρκον Ἐρώτων. </l>
<l n="414">οἶδα, πόθεν Θησῆος ὑπόσχεσιν ἠπεροπῆος </l>
<l n="415">θῆκεν Ἔρως βαρύμηνις ἀνήνυτον· ἀντὶ γὰρ Ἥρης, </l>
<l n="416">ἣν Ζυγίην καλέουσιν, ἀπειρογάμοιο θεαίνης </l>
<l n="417">ὤμοσεν ἀχράντοιο γαμήλιον ὅρκον Ἀθήνης· </l>
<l n="418">Παλλάδος ὅρκον ὄμοσσε· τί Παλλάδι καὶ Κυθερείῃ;“ </l>
<l n="419" rend="indent(1)">τοῖα κινυρομένης ἐπετέρπετο Βάκχος ἀκούων· </l>
<l n="420">Κεκροπίην δ' ἐνόησε καὶ οὔνομα Θησέος ἔγνω </l>
<l n="421">καὶ στόλον ἐκ Κρήτης ἀπατήλιον· ἄγχι δὲ κούρης </l>
<l n="422">ἔνθεον εἶδος ἔχων ἀμαρύσσετο· παρθενικὴν δὲ </l>
<l n="423">φέρτερον εἰς πόθον ἄλλον ἐμάστιε κέντορι κεστῷ </l>
<l n="424">θοῦρος Ἔρως περίφοιτος, ὅπως Μινωίδα κούρην </l>
<l n="425">πειθομένην ζεύξειε κασιγνήτῳ Διονύσῳ. </l>
<l n="426">καὶ κινυρὴν δυσέρωτα παρηγορέων Ἀριάδνην </l>
<l n="427">τοῖον ἔπος φάτο Βάκχος ἑῇ φρενοθελγέι φωνῇ· <pb/> </l>
<l n="428" rend="indent(1)">„παρθένε, τί στενάχεις ἀπατήλιον ἀστὸν Ἀθήνης; </l>
<l n="429">μνῆστιν ἔα Θησῆος· ἔχεις Διόνυσον ἀκοίτην, </l>
<l n="430">ἀντὶ μινυνθαδίου πόσιν ἄφθιτον· εἰ δέ σε τέρπει </l>
<l n="431">ἥλικος ἠιθέου ῥοδόεν δέμας, οὔ ποτε Θησεὺς </l>
<l n="432">εἰς ἀρετὴν καὶ κάλλος ἐριδμαίνει Διονύσῳ. </l>
<l n="433">ἀλλ' ἐρέεις· ‘ναετῆρα πεδοσκαφέος λαβυρίνθου </l>
<l n="434">δισσοφυῆ φοίνιξεν ὁμόζυγον ἀνέρα ταύρῳ·’ </l>
<l n="435">οἶδας ἀοσσητῆρα τεὸν μίτον· οὐ γὰρ ἀγῶνα </l>
<l n="436">εὗρεν ἀεθλεύειν κορυνηφόρος ἀστὸς Ἀθήνης, </l>
<l n="437">εἰ μὴ θῆλυς ἄμυνε ῥοδόχροος· οὔ σε διδάξω </l>
<l n="438">καὶ Παφίην καὶ Ἔρωτα καὶ ἠλακάτην Ἀριάδνης. </l>
<l n="439">αἰθέρος οὐκ ἐρέεις ὅτι μείζονές εἰσιν Ἀθῆναι· </l>
<l n="440">οὐ Διὶ παμμεδέοντι πανείκελος ἔπλετο Μίνως, </l>
<l n="441">σὸς γενέτης· οὐ Κνωσσὸς ὁμοίιός ἐστιν Ὀλύμπῳ. </l>
<l n="442">οὐδὲ μάτην στόλος οὗτος ἐμῆς ἀπεβήσατο Νάξου, </l>
<l n="443">ἀλλὰ Πόθος σε φύλαξεν ἀρειοτέροις ὑμεναίοις· </l>
<l n="444">ὀλβίη, ὅττι λιποῦσα χερείονα Θησέος εὐνὴν </l>
<l n="445">δέμνιον ἱμερόεντος ἐσαθρήσεις Διονύσου. </l>
<l n="446">τί πλέον ἤθελες εὖχος ὑπέρτερον; ἀμφότερον γὰρ </l>
<l n="447">οὐρανὸν οἶκον ἔχεις, ἑκυρὸς δέ σοί ἐστι Κρονίων. </l>
<l n="448">οὔ σοι Κασσιέπεια δυνήσεται ἰσοφαρίζειν </l>
<l n="449">παιδὸς ἑῆς διὰ κόσμον Ὀλύμπιον· αἰθερίους γὰρ <pb/> </l>
<l n="450">δεσμοὺς Ἀνδρομέδῃ καὶ ἐν ἄστρασιν ὤπασε Περσεύς· </l>
<l n="451">ἀλλά σοι ἀστερόεν τελέσω στέφος, ὥς κεν ἀκούσῃς </l>
<l n="452">εὐνέτις αἰγλήεσσα φιλοστεφάνου Διονύσου.“ </l>
<l n="453" rend="indent(1)">εἶπε παρηγορέων· καὶ ἐπάλλετο χάρματι κούρη </l>
<l n="454">μνῆστιν ὅλην Θησῆος ἀπορρίψασα θαλάσσῃ, </l>
<l n="455">οὐρανίου μνηστῆρος ὑποσχεσίην ὑμεναίων </l>
<l n="456">δεξαμένη. καὶ παστὸν Ἔρως ἐπεκόσμεε Βάκχῳ· </l>
<l n="457">καὶ χορὸς ἐσμαράγησε γαμήλιος· ἀμφὶ δὲ παστῷ </l>
<l n="458">ἄνθεα πάντα τέθηλε· καὶ εἰαρινοῖσι πετήλοις </l>
<l n="459">Νάξον ἐκυκλώσαντο χορίτιδες Ὀρχομενοῖο· </l>
<l n="460">καὶ θαλάμους ἐλίγαινεν Ἁμαδρυάς, ἀμφὶ δὲ πηγαῖς </l>
<l n="461">Νηιὰς ἀκρήδεμνος ἀσάμβαλος ᾔνεσε Νύμφη </l>
<l n="462">δαίμονι βοτρυόεντι συναπτομένην Ἀριάδνην· </l>
<l n="463">Ὀρτυγίη δ' ὀλόλυζε, πολισσούχοιο δὲ Φοίβου </l>
<l n="464">γνωτῷ νύμφιον ὕμνον ἀνακρούουσα Λυαίῳ </l>
<l n="465">εἰς χορὸν ἐσκίρτησε καὶ ἀστυφέλικτος ἐοῦσα. </l>
<l n="466">πορφυρέοις δὲ ῥόδοισι περίτροχον ἄνθος ἑλίσσων </l>
<l n="467">μάντις Ἔρως πυρόεις στέφος ἔπλεκε, σύγχροον ἄστρων, </l>
<l n="468">οὐρανίου Στεφάνοιο προάγγελον· ἀμφὶ δὲ νύμφαι </l>
<l n="469">Ναξιάδες ..................... </l>
<l n="469a">..... σκίρτησε γαμοστόλος ἐσμὸς Ἐρώτων. </l>
<l n="470" rend="indent(1)">καὶ ζυγίοις θαλάμοισιν ὁμιλήσας ὑμεναίοις </l>
<l n="471">Χρυσοπάτωρ πολύπαιδα γονὴν ἔσπειρεν ἀκοίτης. <pb/> </l>
<l n="472">καὶ δολιχὴν πολιοῖο χρόνου στροφάλιγγα κυλίνδων </l>
<l n="473">μητέρος εὐώδινος ἑῆς ἐμνήσατο Ῥείης· </l>
<l n="474">καὶ χαρίτων πλήθουσαν ἀμεμφέα Νάξον ἐάσσας </l>
<l n="475">Ἑλλάδος ἄστεα πάντα μετήιεν· ἱπποβότου δὲ </l>
<l n="476">Ἄργεος ἐγγὺς ἵκανε, καὶ εἰ λάχεν Ἴναχον Ἥρη. </l>
<l n="477">οἱ δέ μιν οὐκ ἐδέχοντο, χοροπλεκέας δὲ γυναῖκας </l>
<l n="478">καὶ Σατύρους ἐδίωκον, ἀπηρνήσαντο δὲ θύρσους, </l>
<l n="479">μή ποτε δηλήσαιτο Πελασγικὸν ἕδρανον Ἥρη, </l>
<l n="480">ζηλήμων βαρύμηνις ἐπιβρίζουσα Λυαίῳ· </l>
<l n="481">Σιληνοὺς δὲ γέροντας ἐρήτυον. ἀχνύμενος δὲ </l>
<l n="482">Ἰναχίδας Διόνυσος ὅλας οἴστρησε γυναῖκας· </l>
<l n="483">μυκηθμῷ δ' ἀλάλαζον Ἀχαιίδες· ἀντομένοις δὲ </l>
<l n="484">ἔχραον ἐν τριόδοισιν· ἐπὶ σφετέροισι δὲ δειλαὶ </l>
<l n="485">ἀρτιτόκοις βρεφέεσσιν ἐπωξύνοντο μαχαίραις· </l>
<l n="486">ὧν ἡ μὲν ξίφος εἷλκε καὶ ἔκτανεν υἱέα μήτηρ, </l>
<l n="487">ἄλλη δὲ τριέτηρον ἀπηλοίησε γενέθλην, </l>
<l n="488">καί τις ἀνηκόντιζεν ἐς ἠέρα κοῦρον ἀλήτην </l>
<l n="489">εἰσέτι μαστεύοντα φίλον γλάγος· ὀλλυμένων δὲ </l>
<l n="490">Ἴναχος ἀρτιτόκων βρεφέων ἐπεμαίνετο πότμῳ· </l>
<l n="491">μήτηρ δ' ἔκτανεν υἷα, καὶ οὐ πόθος ἔπλετο μαζῶν </l>
<l n="492">παιδοκόμων, οὐ μνῆστις ἀναγκαίου τοκετοῖο· </l>
<l n="493">Ἀστερίων δ', ὅθι πολλὰ θαλύσια μείζονος ἥβης </l>
<l n="494">ἠιθέων κείροντο λιπότριχος ἄνθεα κόρσης, </l>
<l n="495">αὐτοὺς παῖδας ἔδεκτο καὶ οὐκέτι βόστρυχα χαίτης. <pb/> </l>
<l n="496" rend="indent(1)">καί τις ἰδών τινα λάτριν ἐπερχομένοιο Λυαίου </l>
<l n="497">τοῖον ἔπος κατέλεξε Πελασγίδος ἀστὸς ἀρούρης· </l>
<l n="498" rend="indent(1)">„οὗτος ὁ βότρυν ἔχων, διφυὲς γένος, ἄξιον Ἥρης </l>
<l n="499">Ἄργος ἔχει Περσῆα καὶ οὐ χατέει Διονύσου· </l>
<l n="500">ἄλλον ἔχω Διὸς υἷα καὶ οὐ Βάκχοιο χατίζω. </l>
<l n="501">ποσσὶ πολυσκάρθμοισι πατεῖ Διόνυσος ὀπώρην· </l>
<l n="502">ἴχνεσιν ὑψιπόροισιν ἐμὸς πρόμος ἠέρα τέμνει. </l>
<l n="503">μὴ κισσῷ δρεπάνην ἰσάζετε· καὶ γὰρ ἀρείων </l>
<l n="504">Βάκχου θυρσοφόρου δρεπανηφόρος ἔπλετο Περσεύς· </l>
<l n="505">εἰ στρατὸν Ἰνδὸν ἔπεφνεν, ἀέθλιον ἶσον ἐνίψω </l>
<l n="506">Γοργοφόνῳ Περσῆι καὶ Ἰνδοφόνῳ Διονύσῳ. </l>
<l n="507">εἰ δὲ πολυκλύστοιο παρ' Ἑσπέριον κλίμα πόντου </l>
<l n="508">ὁλκάδα λαϊνέην Τυρσηνίδα πῆξε θαλάσσῃ, </l>
<l n="509">κῆτος ὅλον περίμετρον ἐμὸς πετρώσατο Περσεύς. </l>
<l n="510">εἰ δὲ τεὸς Διόνυσος ἐρημονόμῳ παρὰ πόντῳ </l>
<l n="511">ὑπναλέην ἐσάωσεν ἐπ' ἠιόνων Ἀριάδνην, </l>
<l n="512">δεσμοὺς Ἀνδρομέδης πτερόεις ἀνελύσατο Περσεύς, </l>
<l n="513">ἄξιον ἕδνον ἔχων πετρώδεα θῆρα θαλάσσης· </l>
<l n="514">οὐ πόσις Ἀνδρομέδης Παφίης χάριν, οὔ ποτε Περσεὺς </l>
<l n="515">Θησέος ἱμείρουσαν ἑὴν ἐρρύσατο νύμφην· </l>
<l n="516">ἀλλὰ σαοφρονέοντα γάμον λάχεν. ὡς Σεμέλην δέ, </l>
<l n="517">οὐ Δανάην πυρόεντες ἐτεφρώσαντο κεραυνοί· <pb/> </l>
<l n="518">ἀλλὰ πατὴρ Περσῆος Ὀλύμπιος ὄμβρος ἐρώτων </l>
<l n="519">χρύσεος εἰς γάμον ἦλθε καὶ οὐ φλογόεις παρακοίτης. </l>
<l n="520">οὐκ ἄγαμαί ποτε τοῦτον ἐγὼ πρόμον· ἐν παλάμῃ γὰρ </l>
<l n="521">ποῖον ἔχει δόρυ θοῦρον ἀρήιον; ἴσχεο, Περσεῦ· </l>
<l n="522">Γοργοφόνῳ δρεπάνῃ μὴ μάρναο θήλεϊ κισσῷ· </l>
<l n="523">μὴ σέο χεῖρα μίαινε γυναικείοισι κοθόρνοις· </l>
<l n="524">μὴ κυνέην Ἀίδαο τεοῖς κροτάφοισι τινάξῃς </l>
<l n="525">στέμματος ἀμπελόεντος ἐναντίον· ἢν δ' ἐθελήσῃς, </l>
<l n="526">Ἀνδρομέδην θώρηξον ἀθωρήκτῳ Διονύσῳ. </l>
<l n="527">χάζεό μοι, Διόνυσε, καὶ ἵππιον Ἄργος ἐάσσας </l>
<l n="528">Θήβης ἑπταπύλοιο πάλιν βάκχευε γυναῖκας· </l>
<l n="529">κτεῖνε νέον Πενθῆα· τί Περσέι καὶ Διονύσῳ; </l>
<l n="530">Ἴναχον ὠκυρέεθρον ἀναίνεο· καί σε δεχέσθω </l>
<l n="531">Θήβης Ἀονίης ποταμὸς βραδύς· οὔ σε διδάξω </l>
<l n="532">Ἀσωπὸν βαρύγουνον ἔτι ζείοντα κεραυνῷ.“ </l>
<l n="533" rend="indent(1)">τοῖον ἔπος κατέλεξεν ἐπεγγελόων Διονύσῳ. </l>
<l n="534">Ἀργείην δὲ φάλαγγα Πελασγιὰς ὥπλισεν Ἥρη· </l>
<l n="535">μαντιπόλῳ δ' ἤικτο Μελάμποδι· χωομένη δὲ </l>
<l n="536">Γοργοφόνῳ Περσῆι μαχήμονα ῥήξατο φωνήν· </l>
<l n="537" rend="indent(1)">„οὐρανίης βλάστημα γονῆς, κορυθαιόλε Περσεῦ, </l>
<l n="538">σὴν δρεπάνην ἀνάειρε, μὴ ἀπτολέμῳ τινὶ θύρσῳ </l>
<l n="539">ἀδρανέες τεὸν Ἄργος ἀιστώσωσι γυναῖκες· </l>
<l n="540">μὴ τρομέοις ἕνα μοῦνον ὄφιν ζωστῆρα κομάων, </l>
<l n="541">ὅττι δαφοινήεσσα τεὴ θηροκτόνος ἅρπη <pb/> </l>
<l n="542">λήια τοσσατίων ὀφίων ἤμησε Μεδούσης· </l>
<l n="543">Βασσαρίδων δὲ φάλαγγι κορύσσεο· χαλκορόφου δὲ </l>
<l n="544">μνώεο παρθενεῶνος, ὅπῃ Δανάης διὰ κόλπου </l>
<l n="545">χρύσεον ὄμβρον ἔχευε γαμοκλόπον ὑέτιος Ζεύς, </l>
<l n="546">μὴ Δανάη μετὰ λέκτρα, μετὰ χρυσέους ὑμεναίους </l>
<l n="547">οὐτιδανῷ γόνυ δοῦλον ὑπογνάμψειε Λυαίῳ· </l>
<l n="548">δεῖξον, ὅτι Κρονίωνος ἐτήτυμον αἷμα κομίζεις, </l>
<l n="549">δεῖξον, ὅτι χρύσειον ἔχεις γένος, οὐρανίου δὲ </l>
<l n="550">λέκτρα τεοῦ κήρυξον ἐχεκτεάνου νιφετοῖο. </l>
<l n="551">καὶ Σατύροις πολέμιζε· κορυσσομένῳ δὲ Λυαίῳ </l>
<l n="552">φοίνιον ὄμμα τίταινε δρακοντοκόμοιο Μεδούσης, </l>
<l n="553">καὶ μετὰ πικρὸν ἄνακτα πολυκλύστοιο Σερίφου </l>
<l n="554">λαΐνεον νέον ἄλλον ἐσαθρήσω Πολυδέκτην. </l>
<l n="555">σὺν σοὶ πανδαμάτειρα κορύσσεται Ἀργολὶς Ἥρη </l>
<l n="556">μητρυιὴ Βρομίοιο· προασπίζων δὲ Μυκήνης </l>
<l n="557">σὴν δρεπάνην κούφιζε σαόπτολιν, ὄφρα νοήσω </l>
<l n="558">ἑσπομένην Περσῆι δορικτήτην Ἀριάδνην. </l>
<l n="559">κτεῖνε βοοκραίρων Σατύρων στίχα· Βασσαρίδων δὲ </l>
<l n="560">ὄμματι Γοργείῳ βροτέην μετάμειψον ὀπωπὴν </l>
<l n="561">εἰς βρέτας αὐτοτέλεστον ὁμοίιον· ἀντιτύπῳ δὲ </l>
<l n="562">κάλλεϊ πετρήεντι τεὰς κόσμησον ἀγυιάς, </l>
<l n="563">Ἰναχίαις ἀγορῇσιν ἀγάλματα ποικίλα τεύχων. </l>
<l n="564">τί τρομέεις Διόνυσον, ὃν οὐ Διὸς ἤροσαν εὐναί; <pb/> </l>
<l n="565">εἰπέ, τί σοι ῥέξειε; μετάρσιον ἠεροφοίτην </l>
<l n="566">πεζὸς ὑπὲρ δαπέδοιο πότε πτερόεντα κιχήσει;“ </l>
<l n="567" rend="indent(1)">ἔννεπε θαρσύνουσα· καὶ ἐς μόθον ἔπτατο Περσεύς. </l>
<l n="568">καὶ ναέτας καλέουσα Πελασγιὰς ἔβρεμε σάλπιγξ, </l>
<l n="569">ὧν ὁ μὲν αἰχμητῆρος ἐκούφισε Λυγκέος αἰχμήν, </l>
<l n="570">ὃς δὲ παλαιοτέροιο Φορωνέος, ὃς δὲ Πελασγοῦ, </l>
<l n="571">ἄλλος ἀνηέρταζεν Ἀβαντίδα χειρὶ βοείην </l>
<l n="572">καὶ μελίην Προίτοιο, καὶ Ἀκρισίοιο φαρέτρην </l>
<l n="573">ἄλλος ἀνὴρ κούφιζεν, ὁ δὲ θρασὺς εἰς μόθον ἔστη </l>
<l n="574">ἆορ ἔχων Δαναοῖο, τό πέρ ποτε γυμνὸν ἀείρων </l>
<l n="575">θυγατέρας θώρηξεν ἐς ἀνδροφόνους ὑμεναίους, </l>
<l n="576">ἄλλος ἔην κρατέων πέλεκυν μέγαν, ὃν παρὰ βωμῷ </l>
<l n="577">Ἴναχος ἀστυόχοιο θυηπόλος ἔνθεος Ἥρης </l>
<l n="578">ἵστατο κουφίζων βοέων τμητῆρα μετώπων. </l>
<l n="579">καὶ στρατὸς ἐγρεκύδοιμος ἀερσιπόδων ὑπὲρ ἵππων </l>
<l n="580">ἔδραμε μαρναμένου μετὰ Περσέος· ὃς δὲ παρέστη </l>
<l n="581">τρηχαλέοις στομάτεσσι μάχης ἀλαλαγμὸν ἰάλλων, </l>
<l n="582">πεζὸς ἀνήρ, καὶ τόξα συνήρμοσε κυκλάδι νευρῇ, </l>
<l n="583">καὶ γλαφυρὴν ἤειρεν ὑπὲρ νώτοιο φαρέτρην· </l>
<l n="584">καὶ πρόμος Ἀργείων δρεπανηφόρος ἔπλετο Περσεύς, </l>
<l n="585">καὶ πόδας ἠερίοισιν ἐπεσφήκωσε πεδίλοις, </l>
<l n="586">καὶ κεφαλὴν κούφιζεν ἀθηήτοιο Μεδούσης. </l>
<l n="587" rend="indent(1)">λυσικόμους δ' Ἰόβακχος ἑὰς ἐκόρυσσε γυναῖκας </l>
<l n="588">καὶ Σατύρους κερόεντας· ἐβακχεύθη δὲ κυδοιμῷ </l>
<l n="589">ἠερίην πτερόεντος ἰδὼν προμάχοιο πορείην· <pb/> </l>
<l n="590">χειρὶ δὲ θύρσον ἄειρεν, ἑοῦ προβλῆτα προσώπου </l>
<l n="591">κουφίζων ἀδάμαντα, Διὸς πετρούμενον ὄμβρῳ </l>
<l n="592">λᾶαν ἀλεξητῆρα λιθογλήνοιο Μεδούσης, </l>
<l n="593">ὄφρα φύγῃ σέλας ἐχθρὸν ἀθηήτοιο προσώπου. </l>
<l n="594" rend="indent(1)">Βασσαρίδων δὲ φάλαγγας ἰδὼν καὶ θύσθλα Λυαίου, </l>
<l n="595">φρικαλέον γελόων κορυθαιόλος ἔννεπε Περσεύς· </l>
<l n="596" rend="indent(1)">„ἡδὺς ὁ θύρσον ἔχων, χλοερὸν βέλος, εἰς ἐμὲ βαίνων· </l>
<l n="597">οὐτιδανοῖς πετάλοισι κορύσσεαι, ἄρεα παίζων; </l>
<l n="598">εἰ Διὸς ἔλλαχες αἷμα, τεὴν ἀνάφαινε γενέθλην· </l>
<l n="599">εἰ ποταμοῦ χρύσειον ἔχεις Πακτώλιον ὕδωρ, </l>
<l n="600">χρυσὸν ἔχω γενετῆρα, πατὴρ δ' ἐμὸς ὑέτιος Ζεύς· </l>
<l n="601">ἠνίδε φοινίσσοντα θεμείλια παρθενεῶνος, </l>
<l n="602">λείψανα κεῖνα φέροντα ῥυηφενέος νιφετοῖο. </l>
<l n="603">ἀλλὰ φύγε κλυτὸν Ἄργος, ἐπεὶ μενεδήιος Ἥρη </l>
<l n="604">ἔλλαχεν ἕδρανα ταῦτα τεῆς ὀλέτειρα τεκούσης, </l>
<l n="605">μή σε τὸν οἰστρήσαντα καὶ οἰστρηθέντα τελέσσῃ, </l>
<l n="606">μή σε πάλιν μανίῃ τεθοωμένον ὀψὲ νοήσω.“ </l>
<l n="607" rend="indent(1)">ὣς εἰπὼν προμάχιζεν. ἀνεπτοίησε δὲ Βάκχας </l>
<l n="608">Ἄρεα θωρήξασα καὶ ἀμητῆρα Μεδούσης </l>
<l n="609">Ἥρη πανδαμάτειρα· καταιθύσσουσα δὲ Βάκχου </l>
<l n="610">ἀστεροπῆς μίμημα, θεόσσυτον ἁλλόμενον πῦρ, </l>
<l n="611">ῥῖψε κατὰ Βρομίοιο σελασφόρον αἴθοπα λόγχην. </l>
<l n="612">καὶ γελόων Διόνυσος ἀμείβετο θυιάδι φωνῇ· </l>
<l n="613" rend="indent(1)">„οὐ τόσον ἀστράπτουσαν ἔχεις ἀσίδηρον ἀκωκήν· </l>
<l n="614">οὐ δύνασαι κλονέειν με, καὶ εἰ λάχες ἔμπυρον αἰχμήν· <pb/> </l>
<l n="615">οὐδέ με πημαίνει στεροπὴ Διός· ἡμιτελῆ γὰρ </l>
<l n="616">νήπιον εἰσέτι Βάκχον ἐχυτλώσαντο κεραυνοὶ </l>
<l n="617">ἀφλεγὲς ἄσθμα χέοντες ἀδηλήτῳ Διονύσῳ. </l>
<l n="618">καὶ σὺ μέγα φρονέων δρεπανηφόρε παύεο Περσεῦ· </l>
<l n="619">Γοργόνος οὐ μόθος οὗτος ὀλίζονος, οὐ μία νύμφη </l>
<l n="620">Ἀνδρομέδη βαρύδεσμος ἀέθλιον· ἀλλὰ Λυαίῳ </l>
<l n="621">δῆριν ἄγεις, ὃς Ζηνὸς ἔχει γένος, ᾧ ποτε μούνῳ </l>
<l n="622">Ῥείη μαζὸν ὄρεξε φερέσβιον, ὅν ποτε πυρσῷ </l>
<l n="623">ἀστεροπῆς γαμίης μαιώσατο μειλιχίη φλόξ, </l>
<l n="624">ὃν δύσις, ὃν θάμβησεν Ἑωσφόρος, ᾧ στίχες Ἰνδῶν </l>
<l n="625">εἴκαθον, ὃν τρομέων καὶ Δηριάδης καὶ Ὀρόντης </l>
<l n="626">ἠλιβάτων ἀπέλεθρον ἔχων ἴνδαλμα Γιγάντων </l>
<l n="627">ἤριπεν, ᾧ θρασὺς Ἄλπος ὑπώκλασεν, υἱὸς ἀρούρης, </l>
<l n="628">ἀγχινεφὲς περίμετρον ἔχων δέμας, ᾧ γόνυ κάμπτει </l>
<l n="629">λαὸς Ἄραψ, Σικελὸς δὲ μελίζεται εἰσέτι ναύτης </l>
<l n="630">Τυρσηνῶν νόθον εἶδος ἁλίδρομον, ὧν ποτε μορφὴν </l>
<l n="631">ἀνδρομέην ἤμειψα μετάτροπον, ἀντὶ δὲ φωτῶν </l>
<l n="632">ἰχθύες ὀρχηστῆρες ἐπισκαίρουσι θαλάσσῃ. </l>
<l n="633">Θήβης δ' ἑπταπύλου γόον ἔκλυες· οὔ σε διδάξω </l>
<l n="634">αἰνομανῆ Πενθῆα καὶ ὠλεσίτεκνον Ἀγαύην· </l>
<l n="635">φήμης δ' οὐ χατέεις ἢ μάρτυρος, ὅττι Λυαίου </l>
<l n="636">πειρήθη τεὸν Ἄργος, Ἀχαιιάδες δὲ καὶ αὐταὶ <pb/> </l>
<l n="637">σφωιτέρας ὠδῖνας ἔτι στενάχουσι γυναῖκες. </l>
<l n="638">ἀλλά, φίλος, πολέμιζε, καὶ αἰχμάζοντα κορύμβοις </l>
<l n="639">αἰνήσεις τάχα Βάκχον, ὅτι πτερὰ σεῖο πεδίλων </l>
<l n="640">ὄψεαι ἀρραγέεσσιν ἐμοῖς εἴκοντα κοθόρνοις· </l>
<l n="641">οὔ ποτε Βασσαρίδων σκεδάσεις μόθον, οὔ ποτε λήξω </l>
<l n="642">πέμπων οἴνοπα θύρσον, ἕως τεὸν Ἄργεϊ δείξω </l>
<l n="643">ἔγχεϊ κισσήεντι πεπαρμένον ἀνθερεῶνα </l>
<l n="644">καὶ δρέπανον πετάλοις νικώμενον· οὔ σε σαώσει </l>
<l n="645">Ζεὺς ἐμός, οὐ Γλαυκῶπις ὁμόγνιος, οὐ σέθεν Ἥρη, </l>
<l n="646">καὶ μάλα περ κοτέουσα μενεπτολέμῳ Διονύσῳ· </l>
<l n="647">ἀλλὰ κατακτείνω σε, καὶ αὐχήεσσα Μυκήνη </l>
<l n="648">ὄψεται ἀμηθέντα τὸν ἀμητῆρα Μεδούσης· </l>
<l n="649">ἤ σε περισφίγξας ἐνὶ λάρνακι μείζονι θήσω </l>
<l n="650">πλωτὸν ἀκοντίζων σε τὸ δεύτερον ἠθάδι πόντῳ· </l>
<l n="651">ἢν δ' ἐθέλῃς, ἐπίβηθι τεῆς πάλιν ὀψὲ Σερίφου. </l>
<l n="652">εἰ δὲ τεῇ χρυσέῃ μεγαλίζεαι ἀμφὶ γενέθλῃ, </l>
<l n="653">οὐτιδανὴν συνάεθλον ἔχε χρυσῆν Ἀφροδίτην.“ </l>
<l n="654" rend="indent(1)">ὣς εἰπὼν προμάχιζεν· ἐπεστρατόωντο δὲ Βάκχαι, </l>
<l n="655">καὶ Σάτυροι πολέμιζον. ὑπὲρ Βρομίου δὲ καρήνου </l>
<l n="656">αἰθύσσων πτερὰ κοῦφα μετάρσιος ἵπτατο Περσεύς· </l>
<l n="657">ὑψώσας δ' Ἰόβακχος ἑὸν δέμας, αἰθέρι γείτων </l>
<l n="658">ἄπτερος ὑψικέλευθος ἀείρετο μείζονι μορφῇ </l>
<l n="659">ἱπταμένου Περσῆος ὑπέρτερος, ἑπταπόρῳ δὲ <pb/> </l>
<l n="660">αἰθέρι χεῖρα πέλασσε, καὶ ὡμίλησεν Ὀλύμπῳ, </l>
<l n="661">καὶ νεφέλας ἔθλιψε· φόβῳ δ' ἐλελίζετο Περσεὺς </l>
<l n="662">δεξιτερὴν ἀκίχητον ὀπιπεύων Διονύσου </l>
<l n="663">ἠελίου ψαύουσαν, ἐφαπτομένην δὲ σελήνης. </l>
<l n="664" rend="indent(1)">ἀλλὰ λιπὼν Διόνυσον ἐμάρνατο θυιάσι Βάκχαις· </l>
<l n="665">καὶ παλάμῃ δονέων θανατηφόρον ὄμμα Μεδούσης </l>
<l n="666">λαϊνέην ποίησε κορυσσομένην Ἀριάδνην. </l>
<l n="667">καὶ πλέον ἔβρεμε Βάκχος ἰδὼν πετρώδεα νύμφην· </l>
<l n="668">καί νύ κεν Ἄργος ἔπερσε καὶ ἐπρήνιξε Μυκήνας </l>
<l n="669">καὶ Δαναῶν ἤμησεν ὅλην στίχα, καί νύ κεν αὐτὴν </l>
<l n="670">μαρναμένην ἄγνωστον ἀνούτατον οὔτασεν Ἥρην </l>
<l n="671">μάντιος ἀντιτύποιο νόθῃ βροτοειδέι μορφῇ, </l>
<l n="672">καί νύ κεν ὠκυπέδιλος ὑπὲρ μόρον ἔφθιτο Περσεύς, </l>
<l n="673">εἰ μή μιν κατόπισθε φανεὶς πτερόεντι πεδίλῳ </l>
<l n="674">χρυσείης πλοκαμῖδος ἑλὼν ἀνεσείρασεν Ἑρμῆς, </l>
<l n="675">καί μιν ἀλεξικάκῳ φιλίῳ μειλίξατο μύθῳ· </l>
<l n="676" rend="indent(1)">„Ζηνὸς γνήσιον αἷμα, νόθος ζηλήμονος Ἥρης, </l>
<l n="677">οἶσθα μέν, ὥς σε σάωσα Διιπετέων ἀπὸ πυρσῶν, </l>
<l n="678">καί σε Λάμου ποταμοῖο θυγατράσιν ὤπασα Νύμφαις </l>
<l n="679">εἰσέτι κουρίζοντα, πάλιν δέ σε χερσὶν ἀείρων </l>
<l n="680">εἰς δόμον ὑμετέρης κουροτρόφον ἤγαγον Ἰνοῦς· </l>
<l n="681">καὶ σὺ τεῷ ῥυτῆρι φέρων χάριν υἱέι Μαίης, </l>
<l n="682">γνωτέ, μάχην εὔνησον ὁμόγνιον· ἀμφότεροι γὰρ </l>
<l n="683">Περσεὺς καὶ Διόνυσος ἑνὸς βλάστημα τοκῆος· </l>
<l n="684">μὴ στρατὸν Ἀργείων μὴ μέμφεο Περσέος ἅρπην· <pb/> </l>
<l n="685">οὐ γὰρ ἑκὼν ἐς ἄρηα κορύσσεται· ἀλλά μιν Ἥρη </l>
<l n="686">ὥπλισε, μαντιπόλου δὲ Μελάμποδος εἴδεϊ μορφῆς </l>
<l n="687">μάρναται ἀμφαδίην· σὺ δὲ χάζεο δῆριν ἐάσσας, </l>
<l n="688">μή σοι ἐπιβρίζειε πάλιν δυσμήχανος Ἥρη. </l>
<l n="689">ἀλλ' ἐρέεις ἀλόχοιο τεῆς μόρον· εὐκλέι πότμῳ </l>
<l n="690">μαρναμένη τέθνηκε, σὺ δὲ φθιμένην Ἀριάδνην </l>
<l n="691">ὤφελες ὀλβίζειν, ὅτι τηλίκον εὗρε φονῆα </l>
<l n="692">οὐρανίης γεγαῶτα καὶ οὐ βροτέης ἀπὸ φύτλης, </l>
<l n="693">κήτεος ἀμητῆρα καὶ ἱπποτόκοιο Μεδούσης. </l>
<l n="694">οὐ λίνα Μοιράων ἐπιπείθεται· οὐρανίου γὰρ </l>
<l n="695">κάτθανεν Ἠλέκτρη Διὸς εὐνέτις, ᾤχετο δ' αὐτὴ </l>
<l n="696">ἡ Διὶ νυμφευθεῖσα κασιγνήτη σέο Κάδμου </l>
<l n="697">Εὐρώπη μετὰ λέκτρον Ὀλύμπιον, ὑμετέρη δὲ </l>
<l n="698">εἰσέτι γαστρὶ φέρουσα τεὸν τόκον ὤλετο μήτηρ· </l>
<l n="699">οὐ Σεμέλη πρὸ μόροιο πύλας ἐπέρησεν Ὀλύμπου, </l>
<l n="700">ἀλλ' ὅτε πότμον ἔδεκτο. καὶ ὀλλυμένη σέο νύμφη </l>
<l n="701">ἵξεται ἀστερόφοιτον ἐς οὐρανόν, ἡμετέρης δὲ </l>
<l n="702">Πλειάδος ἑπταπόροιο φανήσεται ἐγγύθι Μαίης. </l>
<l n="703">τί πλέον ἤθελεν ἄλλο φιλαίτερον ἢ χθονὶ λάμπειν </l>
<l n="704">αἰθέρα ναιετάουσα μετὰ Κρήτην Ἀριάδνη; </l>
<l n="705">ἀλλὰ σὺ κάτθεο θύρσον, ἔα δ' ἀνέμοισιν ἐνυώ, <pb/> </l>
<l n="706">καὶ βρέτας αὐτοτέλεστον ἐπιχθονίης Ἀριάδνης </l>
<l n="707">οὐρανίης στήριξον ὅπῃ βρέτας ἵσταται Ἥρης. </l>
<l n="708">μὴ πόλιν ἐκπέρσειας, ὅπῃ σέθεν αἷμα τοκήων, </l>
<l n="709">ὑμετέρης δὲ γέραιρε βοοκραίρου πέδον Ἰοῦς </l>
<l n="710">εὐνήσας σέο θύρσον· Ἀχαιιάδας δὲ γυναῖκας </l>
<l n="711">αἰνήσεις μετόπισθεν, ἐπὴν ταυρώπιδος Ἥρης </l>
<l n="712">βωμὸν ἀναστήσωσι καὶ εὐθαλάμου σέο νύμφης.“ </l>
<l n="713" rend="indent(1)">τοῖον ἔπος κατέλεξε, καὶ ἵππιον Ἄργος ἐάσσας </l>
<l n="714">εἰς πόλον αὖτις ἵκανεν, ἐπ' ἀμφοτέροισι κεράσσας </l>
<l n="715">θεσμὸν ὁμοφροσύνης καὶ Περσέι καὶ Διονύσῳ. </l>
<l n="716">οὐδὲ μὲν αὐτόθι μίμνεν ἐπὶ χρόνον Ἀργολὶς Ἥρη· </l>
<l n="717">ἀλλὰ μεταστρέψασα νόθην βροτοειδέα μορφὴν </l>
<l n="718">θέσκελον εἶδος ἔχουσα πάλιν νόστησεν Ὀλύμπῳ. </l>
<l n="719">Ἰναχίῃ δὲ φάλαγγι γέρων ἀγόρευε Μελάμπους </l>
<l n="720">Λυγκέος ἀρχεγόνοιο θεουδέος αἷμα Πελασγοῦ </l>
<l n="721" rend="indent(1)">„μαντιπόλῳ πείθεσθε καὶ οἴνοπι σείσατε Βάκχῳ, </l>
<l n="722">σείσατε χάλκεα ῥόπτρα καὶ εὔια τύμπανα Ῥείης, </l>
<l n="723">Ἰναχίην μὴ πᾶσαν ἀιστώσειε γενέθλην, </l>
<l n="724">μὴ μετὰ νήπια τέκνα καὶ ἡβητῆρας ὀλέσσῃ, </l>
<l n="725">μὴ τεκέων μετὰ πότμον ἀποκτείνειε γυναῖκας· </l>
<l n="726">ἀλλὰ θυηπολίην θεοτερπέα ῥέξατε Βάκχῳ </l>
<l n="727">καὶ Διὶ καὶ Περσῆι χορεύσατε καὶ Διονύσῳ.“ </l>
<l n="728" rend="indent(1)">ὣς εἰπὼν παρέπεισεν· ἀολλίζοντο δὲ λαοὶ </l>
<l n="729">Βάκχῳ νυκτιχόρευτον ἀνακρούοντες ἀοιδήν, <pb/> </l>
<l n="730">καὶ τελετὰς στήσαντο· θεοκλήτῳ δὲ χορείῃ </l>
<l n="731">ῥόπτρα μὲν ἐπλατάγησεν, ἐπεκροτέοντο δὲ ταρσοί, </l>
<l n="732">καὶ δαΐδες σελάγιζον· ὁμηγερέες δὲ πολῖται </l>
<l n="733">μυστιπόλῳ χρίοντο παρήια λευκάδι γύψῳ· </l>
<l n="734">τύμπανα δ' ἐπλατάγησεν, ἀρασσομένοιο δὲ χαλκοῦ </l>
<l n="735">δίκτυπος ἔβρεμε δοῦπος· ἐφοινίσσοντο δὲ βωμοὶ </l>
<l n="736">σφαζομένων στοιχηδὸν ἐπασσυτέρων ἀπὸ ταύρων, </l>
<l n="737">κτείνετο δ' ἄσπετα μῆλα· καὶ ἀνέρες αἴθοπι βωμῷ </l>
<l n="738">Βάκχον ἐμειλίξαντο καὶ ἱλάσκοντο γυναῖκες· </l>
<l n="739">καὶ μέλος ἠερόφοιτον ἐπέκτυπε θῆλυς ἰωὴ </l>
<l n="740">κῶμον ἀμειβομένη ζωάγριον, Ἰναχίδες δὲ </l>
<l n="741">Μαινάδες ἐρρίψαντο λαθίφρονα λύσσαν ἀήταις. <pb/> </l>
</div>
<div type="Book" n="48">
<l n="t1"><label type="head">ΔΙΟΝΥΣΙΑΚΩΝ ΤΕΣΣΑΡΑΚΟΣΤΟΝ </label></l>
<l n="t2"><label type="head">ΟΓΔΟΟΝ.</label> </l>
<l n="1" rend="indent(1)">Αὐτὰρ ὁ πορδαλίων ἐποχημένος ἄντυγι δίφρου </l>
<l n="2">Θρηικίῃ περίφοιτος ἐκώμασε Βάκχος ἀρούρῃ, </l>
<l n="3">ἵππιον ἀρχεγόνοιο Φορωνέος οὖδας ἐάσσας. </l>
<l n="4">οὐδὲ χόλον πρήυνε παλίγκοτον Ἰναχὶς Ἥρη </l>
<l n="5">Ἄργεος οἰστρηθέντος, Ἀχαιιάδων δὲ γυναικῶν </l>
<l n="6">λύσσης μνῆστιν ἔχουσα πάλιν θωρήσσετο Βάκχῳ. </l>
<l n="7">καὶ δολίας ἀνέφαινε λιτὰς παμμήτορι Γαίῃ, </l>
<l n="8">ἔργα Διὸς βοόωσα καὶ ἠνορέην Διονύσου </l>
<l n="9">Γηγενέων ὀλέσαντος ἀμετρήτων νέφος Ἰνδῶν· </l>
<l n="10">καὶ Σεμέλης ὅτε παῖδα φερέσβιος ἔκλυε μήτηρ </l>
<l n="11">Ἰνδῴην ταχύποτμον ἀιστώσαντα γενέθλην, </l>
<l n="12">μνησαμένη τεκέων πλέον ἔστενεν· ἀμφὶ δὲ Βάκχῳ </l>
<l n="13">αὐτογόνων θώρηξεν † ὀρίδρομα φῦλα Γιγάντων, </l>
<l n="14">ὑψιλόφους ἕο παῖδας ἀνοιστρήσασα κυδοιμῷ· </l>
<l n="15" rend="indent(1)">„παῖδες ἐμοί, μάρνασθε κορυμβοφόρῳ Διονύσῳ </l>
<l n="16">ἠλιβάτοις σκοπέλοισιν, ἐμῆς δ' ὀλετῆρα γενέθλης </l>
<l n="17">Ἰνδοφόνον Διὸς υἷα κιχήσατε· μηδὲ νοήσω <pb/> </l>
<l n="18">σὺν Διὶ κοιρανέοντα νόθον σκηπτοῦχον Ὀλύμπου. </l>
<l n="19">δήσατε, δήσατε Βάκχον, ὅπως θαλαμηπόλος εἴη, </l>
<l n="20">ὁππότε Πορφυρίωνι χαρίζομαι εἰς γάμον Ἥρην </l>
<l n="21">καὶ Χθονίῳ Κυθέρειαν, ὅτε Γλαυκῶπιν ἀείσω </l>
<l n="22">εὐνέτιν Ἐγκελάδοιο καὶ Ἄρτεμιν Ἀλκυονῆος· </l>
<l n="23">ἄξατέ μοι Διόνυσον, ἵνα Κρονίωνα χαλέψω </l>
<l n="24">δουλοσύνην ὁρόωντα δορικτήτοιο Λυαίου· </l>
<l n="25">ἠέ μιν οὐτάζοντες ἀλοιητῆρι σιδήρῳ </l>
<l n="26">κτείνατέ μοι Ζαγρῆι πανείκελον, ὄφρα τις εἴπῃ </l>
<l n="27">ἢ θεὸς ἢ μερόπων τις, ὅτι Κρονίδαο γενέθλῃ </l>
<l n="28">Γαῖα χολωομένη διδύμους θώρηξε φονῆας, </l>
<l n="29">πρεσβυτέρους Τιτῆνας ἐπὶ προτέρῳ Διονύσῳ, </l>
<l n="30">ὁπλοτέρους δὲ Γίγαντας ἐπ' ὀψιγόνῳ Διονύσῳ.“ </l>
<l n="31" rend="indent(1)">ὣς φαμένη στίχα πᾶσαν ἀνεπτοίησε Γιγάντων. </l>
<l n="32">Γηγενέων δὲ φάλαγγες ἐπεστρατόωντο κυδοιμῷ, </l>
<l n="33">ὃς μὲν ἔχων νησαῖον ἐδέθλιον, ὃς δὲ σιδήρῳ </l>
<l n="34">ὑψινεφῆ κενεῶνα χαραδρήεντα κολάψας, </l>
<l n="35">αἰχμάζων σκοπέλοισιν ἐθωρήχθη Διονύσῳ· </l>
<l n="36">ὃς δὲ λόφον πετραῖον ἁλικρήπιδος ἀρούρης, </l>
<l n="37">ἄλλος ἁλιζώνοιο διαρρήξας ῥάχιν ἰσθμοῦ </l>
<l n="38">εἰς ἐνοπὴν ἔσπευδεν. ἀμετρήτοισι δ' ἀγοστοῖς </l>
<l n="39">Πήλιον ὑψικάρηνον ἀνηκόντιζε Πελωρεὺς </l>
<l n="40">γυμνώσας Φιλύρης γλαφυρὸν δόμον· ἁρπαμένου δὲ <pb/> </l>
<l n="41">ἀσκεπέος σκοπέλοιο γέρων ἐλελίζετο Χείρων, </l>
<l n="42">ἀνδροφυὴς ἀτέλεστος ὁμήλικι σύμπλοκος ἵππῳ. </l>
<l n="43">ἡμερίδων δὲ κόρυμβον ἔχων ὀλετῆρα Γιγάντων </l>
<l n="44">Βάκχος ἀερσιλόφοιο κατέτρεχεν Ἀλκυονῆος, </l>
<l n="45">οὐ δόρυ θοῦρον ἔχων, οὐ φοίνιον ἆορ ἀείρων, </l>
<l n="46">ἀλλὰ πολυσπερέας παλάμας ἐδάιξε Γιγάντων </l>
<l n="47">αἰχμάζων ἑλίκεσσι· φιλακρήτῳ δὲ πετήλῳ </l>
<l n="48">φρικτὰ πεδοτρεφέων ἐδαΐζετο φῦλα δρακόντων· </l>
<l n="49">τυπτομένων δὲ Γίγαντος ἐχιδνοκόμων κεφαλάων </l>
<l n="50">αὐχένες ἀμηθέντες ἐπωρχήσαντο κονίῃ. </l>
<l n="51">κτείνετο δ' ἄσπετα φῦλα· δαϊζομένων δὲ Γιγάντων </l>
<l n="52">αἵματος ἀενάου ποταμοὶ ῥέον, ἀρτιχύτοις δὲ </l>
<l n="53">πορφυρέοις ῥοθίοισιν ἐφοινίσσοντο χαράδραι. </l>
<l n="54">Γηγενέων δὲ φάλαγγες ἐβακχεύοντο δρακόντων </l>
<l n="55">βόστρυχα δειμαίνοντες ἐχιδνοκόμου Διονύσου. </l>
<l n="56" rend="indent(1)">καὶ πυρὶ μάρνατο Βάκχος, ἐς ἠέρα δαλὸν ἰάλλων </l>
<l n="57">ἀντιβίων ὀλετῆρα· δι' ὑψιπόρου δὲ κελεύθου </l>
<l n="58">Βακχιὰς αὐτοέλικτος ἐπέτρεχεν ἁλλομένη φλόξ, </l>
<l n="59">γυιοβόρῳ σπινθῆρι καταΐσσουσα Γιγάντων· <pb/> </l>
<l n="60">καί τις ἀπειλητῆρι φέρων σέλας ἀνθερεῶνι </l>
<l n="61">ἡμιδαὴς σύριζε δράκων πυριθαλπέι λαιμῷ, </l>
<l n="62">καπνὸν ἀποπτύων, οὐ λοίγιον ἰὸν ἰάλλων. </l>
<l n="63" rend="indent(1)">καὶ κλόνος ἄσπετος ἦεν· ἐπ' ἀντιβίων δὲ καρήνῳ </l>
<l n="64">Βάκχος ἀνῃώρητο μαχήμονα δαλὸν ἀείρων, </l>
<l n="66">ἀντίτυπον μίμημα Διοβλήτοιο κεραυνοῦ, </l>
<l n="65">καὶ χθονίῳ πρηστῆρι δέμας θέρμαινε Γιγάντων. </l>
<l n="67">καὶ δαΐδες σελάγιζον· ἐπ' Ἐγκελάδου δὲ καρήνῳ </l>
<l n="68">ἠέρα θερμαίνων ἐλελίζετο πυρσὸς ἀλήτης· </l>
<l n="69">ἀλλά μιν οὐκ ἐδάμασσε, καὶ οὐ χθονίου πυρὸς ἀτμῷ </l>
<l n="70">Ἐγκέλαδος γόνυ κάμψεν, ἐπεὶ πεφύλακτο κεραυνῷ. </l>
<l n="71">Ἀλκυονεὺς δ' ἀπέλεθρος ἐπεσκίρτησε Λυαίῳ </l>
<l n="72">Θρηικίοις σκοπέλοις κεκορυθμένος· ἀμφὶ δὲ Βάκχῳ </l>
<l n="73">ὑψινεφῆ κούφιζε ῥάχιν δυσχείμονος Αἴμου </l>
<l n="74">εἰς σκοπὸν ἀχρήιστον ἀνουτήτου Διονύσου· </l>
<l n="75">καὶ σκοπιὴν ἔρριψεν· ἐφαπτόμεναι δὲ Λυαίου </l>
<l n="76">νεβρίδος ἀρρήκτοιο διεσχίζοντο κολῶναι· </l>
<l n="77">Ἠμαθίης δὲ κάρηνα νέος γύμνωσε Τυφωεὺς </l>
<l n="78">ὑψιφανής, προτέρῳ πανομοίιος, ὃς τότε πολλοὺς </l>
<l n="79">ῥωγαλέους κενεῶνας ἐκούφισε μητρὸς ἀρούρης, </l>
<l n="80">πετραίοις βελέεσσι καταιχμάζων Διονύσου. <pb/> </l>
<l n="81">καί τινος ἀσπαίροντος ἐπὶ χθονὸς ἆορ ἐρύσσας </l>
<l n="82">Βάκχος ἄναξ κεκόρυστο Γιγαντείοισι καρήνοις, </l>
<l n="83">ἰοβόλων πλοκάμων ὀφιώδεα λήια κείρων· </l>
<l n="84">καὶ στρατὸν αὐτοτέλεστον ἀτευχέι χειρὶ δαΐζων </l>
<l n="85">μάρνατο λυσσήεις, χλοερῶν ἐπιβήτορα δένδρων </l>
<l n="86">κισσὸν ἔχων τανύφυλλον, ἀκοντιστῆρα Γιγάντων. </l>
<l n="87" rend="indent(1)">καί νύ κε πάντας ἔπεφνεν ἑῷ ῥηξήνορι θύρσῳ, </l>
<l n="88">ἀλλὰ παλινδίνητος ἑκὼν ἀνεχάζετο χάρμης, </l>
<l n="89">δυσμενέας ζώοντας ἑῷ γενετῆρι φυλάσσων. </l>
<l n="90" rend="indent(1)">καί νύ κεν εἰς Φρυγίην ταχὺς ἔδραμεν ὠκέι ταρσῷ, </l>
<l n="91">ἀλλά μιν ἄλλος ἄεθλος ἐρήτυεν, ὄφρα θανόντων </l>
<l n="92">τοσσατίων ἕνα φῶτα κατακτείνειε φονῆα </l>
<l n="93">Παλλήνης γενέτην θανατηφόρον, ὅς ποτε κούρης </l>
<l n="94">οἶστρον ἔχων ἀθέμιστον ἁμαρτιγάμων ὑμεναίων </l>
<l n="95">συζυγίην ἀνέκοπτεν, ἀμετρήτους δὲ δαΐζων </l>
<l n="96">μελλογάμους μνηστῆρας ἀπέθρισεν, ὧν ὑπὸ λύθρῳ </l>
<l n="97">κτεινομένων καναχηδὸν ἐφοινίσσοντο παλαῖστραι, </l>
<l n="98">εἰσόκε Βάκχος ἵκανε Δίκης πρόμος· ἀγχιγάμου δὲ </l>
<l n="99">Παλλήνης δυσέρωτι παριστάμενος γενετῆρι </l>
<l n="100">ῥιγεδανῆς ὑμέναιον ἀτάσθαλον ᾔτεε κούρης, </l>
<l n="101">ποικίλα δ' ὤρεγε δῶρα· καὶ αἰτίζοντι Λυαίῳ </l>
<l n="102">φρικτὸς ἀνὴρ κήρυξε παλαισμοσύνην ὑμεναίων· <pb/> </l>
<l n="103">καί μιν ἄγων ἐπέβησε κακοξείνοιο παλαίστρης, </l>
<l n="104">ὁππόθι τολμήεσσα δορυσσόος ἵστατο κούρη </l>
<l n="105">νυμφιδίην ὤμοισιν ἐλαφρίζουσα βοείην. </l>
<l n="106" rend="indent(1)">καὶ τότε Κύπρις ἔην ἐναγώνιος· ἦν δ' ἐνὶ μέσσῳ </l>
<l n="107">γυμνὸς Ἔρως καὶ στέμμα γαμήλιον ὤρεγε Βάκχῳ, </l>
<l n="108">ἦν δὲ παλαισμοσύνη νυμφοστόλος· ἀργυφέῳ δὲ </l>
<l n="109">ἁβρὸν ἀνεχλαίνωσεν ἑὸν δέμας εἵματι Πειθὼ </l>
<l n="110">νίκην μελλογάμοιο προθεσπίζουσα Λυαίου. </l>
<l n="111">καὶ βριαρῶν μελέων ἀπεδύσατο φάρεα κούρη, </l>
<l n="112">καὶ δόρυ θοῦρον ἔθηκε γαμήλιον, ἁβροτέρη δὲ </l>
<l n="113">Σιθονὶς ἀκρήδεμνος ἀσάμβαλος ἵστατο κούρη, </l>
<l n="114">θηλυφανής, ἀσίδηρος, ἐρευθιόωντι δὲ δεσμῷ </l>
<l n="115">ἀκλινέων τροχόεσσαν ἴτυν μιτρώσατο μαζῶν· </l>
<l n="116">καὶ δέμας ἀσκεπὲς ἦεν, ἀμετρήτων δὲ κομάων </l>
<l n="117">ἀπλεκέες πλοκαμῖδες ἐπέρρεον αὐχένι κούρης, </l>
<l n="118">καὶ κνήμας ἀνέφαινε καὶ ἀσκεπέων πτύχα μηρῶν </l>
<l n="119">γυμνῆς φαινομένης ἐπιγουνίδος· ἀμφὶ δὲ μηροῖς </l>
<l n="120">ἥρμοσε λευκὸν ὕφασμα, γυναικείης σκέπας αἰδοῦς· </l>
<l n="121">καὶ χρόα πιαλέῳ πεπαλαγμένον εἶχεν ἐλαίῳ </l>
<l n="122">καὶ παλάμας πολὺ μᾶλλον, ὅπως ἀλύτων ἀπὸ χειρῶν </l>
<l n="123">ὑγρὸν ὀλισθήσειε πιεζομένη χρόα κούρη. </l>
<l n="124" rend="indent(1)">καὶ βλοσυροῖς στομάτεσσιν ἀπειλήσασα Λυαίῳ </l>
<l n="125">νυμφοκόμῳ μνηστῆρι παρίστατο, διχθάδιον δὲ </l>
<l n="126">αὐχένι δεσμὸν ἔβαλλεν ὁμόζυγι πήχεος ὁλκῷ· <pb/> </l>
<l n="127">ἀλλὰ παλινδίνητον ἑὴν ἀνελύσατο δειρὴν </l>
<l n="128">Βάκχος ἀπορρίψας ἁπαλόχροα δάκτυλα κούρης, </l>
<l n="129">δεσμοῖς θηλυτέροισι περίπλοκον αὐχένα σείων· </l>
<l n="130">καὶ διδύμας στεφανηδὸν ἐπ' ἰξύι χεῖρας ἑλίξας </l>
<l n="131">Παλλήνην ἐτίναξε ποδῶν ἑτεραλκέι παλμῷ· </l>
<l n="132">καὶ ῥοδέης παλάμης ἐδράξατο, Κυπριδίην δὲ </l>
<l n="133">εἶχε παραιφασίην χιονώδεα χεῖρα πιέζων· </l>
<l n="134">οὐδὲ τόσον μενέαινεν ἐπὶ χθονὶ παῖδα κυλίνδειν, </l>
<l n="135">ὅσσον ἐπιψαύειν ἁπαλοῦ χροός, ἡδέι μόχθῳ </l>
<l n="136">τερπόμενος· καὶ ἔκαμνε δολοπλόκον ἄσθμα τιταίνων </l>
<l n="137">ὡς βροτός, ἀμβολίῃ δὲ θελήμονι κάλλιπε νίκην. </l>
<l n="138">Παλλήνη δ' ἐρόεσσα πάλης τεχνήμονι παλμῷ </l>
<l n="139">θηλυτέραις παλάμῃσι δέμας κούφιζε Λυαίου· </l>
<l n="140">οὐδέ μιν ἠέρταζε, τόσον βάρος, ἀλλὰ καμοῦσα </l>
<l n="141">ἄρσενα γυῖα λέλοιπεν ἀκινήτου Διονύσου. </l>
<l n="142">καὶ θεὸς ἀντιτύπων περιδέσμιον ἅμματι χειρῶν </l>
<l n="143">παρθενικὴν ἐρόεσσαν ἑλών, ἅτε θύρσον ἀείρων, </l>
<l n="144">δόχμιον ἀμφιέλικτον ἐκούφισεν ὑψόθεν ὤμου· </l>
<l n="145">χειρὶ δὲ φειδομένῃ βριαρὴν ἀπεσείσατο κούρην, </l>
<l n="146">Παλλήνην δ' ἀτίνακτον ὅλην ἐτανύσσατο γαίῃ· </l>
<l n="147">καὶ δολίοις βλεφάροισιν ἑὴν ἐλέλιζεν ὀπωπήν, </l>
<l n="148">κούρης ἁβροκόμου κεκονιμένα γυῖα δοκεύων </l>
<l n="149">καὶ πλοκάμους ῥυπόωντας ἀκηδέστοιο καρήνου. </l>
<l n="150">ἀλλὰ παλινδίνητος ἀναΐξασα κονίης <pb/> </l>
<l n="151">ὄρθιος ἐστήριξε τὸ δεύτερον ἴχνια κούρη. 
<space quantity="7"/>— — — </l>
<l n="152">καὶ τροχαλῇ Διόνυσος ἀφειδέι γούνατος ὁρμῇ </l>
<l n="153">γαστέρα Παλλήνης κρατέων ἑτεραλκέι παλμῷ </l>
<l n="154">παρθενικὴν μενέαινεν ὑπὲρ δαπέδοιο κυλίνδειν. 
<space quantity="7"/>— — — </l>
<l n="155">καὶ παλάμας μετέθηκεν ἐπὶ πλευροῖσιν ἑλίξας </l>
<l n="156">αὐχένα κυρτώσας ἐπικάρσιον, ἀμφὶ δὲ νώτῳ </l>
<l n="157">μεσσατίῳ κύκλωσεν ὀπίστερα δάκτυλα κάμψας, </l>
<l n="158">ἢ σφυρὸν ἢ κνήμην δεδοκημένος ἢ γόνυ μάρψειν. 
<space quantity="7"/>— — — </l>
<l n="159">καὶ θεὸς αὐτοκύλιστος ἑκούσιος ἤριπε γαίῃ </l>
<l n="160">οὐτιδανῇ παλάμῃ νικώμενος· ἱμερόεν δὲ </l>
<l n="161">φάρμακον εἶχεν ἔρωτος, ἐνὶ γλυκερῇ δὲ κονίῃ </l>
<l n="162">κουφίζων ἐρόεις ἐπὶ νηδύι φόρτον ἐρώτων </l>
<l n="163">ὕπτιος αὐτὸς ἔμιμνε, καὶ οὐκ ἀπεσείσατο κούρην, </l>
<l n="164">ἀλλά μιν ἐσφήκωσε πόθου φρενοθελγέι δεσμῷ. </l>
<l n="165">ἡ δὲ ταχυστροφάλιγγι ποδῶν νωμήτορι παλμῷ </l>
<l n="166">ἴχνιον ᾐώρησεν, ἐρωμανέος δὲ Λυαίου </l>
<l n="167">ἄρσενα λύσατο χεῖρα· θεὸς δ' ὑπ' ὀλίζονι ῥιπῇ </l>
<l n="168">γυῖα μεταστρέψας ῥοδέην ἐτανύσσατο κούρην <pb/> </l>
<l n="169">ἐν δαπέδῳ στορέσας· καὶ ἐπὶ χθονὶ κέκλιτο κούρη </l>
<l n="170">χεῖρας ἐφαπλώσασα· τιταινομένης δὲ πιέσσας </l>
<l n="171">εὐπαλάμῳ σφήκωσεν ὁμόζυγον αὐχένα δεσμῷ. </l>
<l n="172" rend="indent(1)">ὠκυτέροις δὲ πόδεσσι πατὴρ κατὰ μέσσον ὀρούσας </l>
<l n="173">ἀθλεύειν ἐθέλουσαν ἑὴν ἀνεσείρασε κούρην, </l>
<l n="174">καὶ γαμίην ἀνέκοψεν ἀεθλοσύνην ὑμεναίων </l>
<l n="175">νίκην ἱμερόεσσαν ἐπιτρέψας Διονύσῳ, </l>
<l n="176">μή μιν ἀποκτείνειεν ἔχων ἀστεμφέι δεσμῷ. </l>
<l n="177">καὶ Διὸς αἰνήσαντος ἀεθλοφόρον μετὰ νίκην </l>
<l n="178">γνωτὸν Ἔρως ἔστεψε γάμων πομπῆι κορύμβῳ </l>
<l n="179">ἱμερτὴν τελέσαντα παλαισμοσύνην ὑμεναίων. </l>
<l n="180">καὶ πέλε τοῖος ἄεθλος ὁμοίιος, ὡς ὅτε κούρης </l>
<l n="181">χρυσοφαῆ προπάροιθε γαμήλια δῶρα κυλίνδων </l>
<l n="182">Ἱππομένης νίκησεν ἐπειγομένην Ἀταλάντην. </l>
<l n="183" rend="indent(1)">ἀλλ' ὅτε νυμφοκόμοιο πάλης ἐτέλεσσεν ἀγῶνα, </l>
<l n="184">Βάκχος ἔτι στάζων γαμίους ἱδρῶτας ἀέθλων </l>
<l n="185">Σιθόνα μὲν πρήνιξε τετυμμένον ὀξέι θύρσῳ, </l>
<l n="186">μνηστήρων ὀλετῆρα, κυλινδομένου δὲ κονίῃ </l>
<l n="187">κούρῃ θύρσον ἔδωκε μιαιφόνον ἕδνον ἐρώτων. </l>
<l n="188">καὶ γάμος ἦν πολύυμνος· ἀσιγήτῳ δ' ἐπὶ παστῷ </l>
<l n="189">Σιληνοὶ κελάδησαν, ἐπωρχήσαντο δὲ Βάκχαι, </l>
<l n="190">καὶ Σάτυροι μεθύοντες ἀνέπλεκον ὕμνον ἐρώτων </l>
<l n="191">συζυγίην μέλποντες ἀεθλοφόρων ὑμεναίων· <pb/> </l>
<l n="192">Νηρεΐδων δὲ φάλαγγες ὑπὸ σφυρὰ γείτονος ἰσθμοῦ </l>
<l n="193">νυμφιδίῃ Διόνυσον ἐμιτρώσαντο χορείῃ, </l>
<l n="194">καὶ μέλος ἐφθέγξαντο, παρὰ Θρήικι δὲ πόντῳ </l>
<l n="195">ξεινοδόκος Βρομίοιο γέρων ὠρχήσατο Νηρεύς, </l>
<l n="196">καὶ γαμίῃ Γαλάτεια περισκαίρουσα θαλάσσῃ </l>
<l n="197">Παλλήνην ἐλίγαινε συναπτομένην Διονύσῳ, </l>
<l n="198">καὶ Θέτις ἐσκίρτησε, καὶ εἰ πέλε νῆις ἐρώτων, </l>
<l n="199">καὶ γαμίην ἔστεψεν ἁλιζώνου ῥάχιν ἰσθμοῦ </l>
<l n="200">Παλλήνης ὑμέναιον ἀνευάζων Μελικέρτης· </l>
<l n="201">καί τις Ἁμαδρυάδων φλογερῇ παρὰ γείτονι Λήμνῳ </l>
<l n="202">νυμφιδίην Θρήισσαν Ἀθωιὰς ἥψατο πεύκην. </l>
<l n="203">καὶ φιλίοις ὀάροισι παρηγορέων ἕο νύμφην </l>
<l n="204">μυρομένην γενετῆρα φιλεύιος εἶπεν ἀκοίτης· </l>
<l n="205" rend="indent(1)">„παρθένε, μὴ στενάχιζε τεὸν δυσέρωτα τοκῆα· </l>
<l n="206">παρθένε, μὴ στενάχιζε τεῆς μνηστῆρα κορείης· </l>
<l n="207">τίς γενέτης ἔσπειρε καὶ εἰς γάμον ἤγαγε κούρην; </l>
<l n="208">σὸν κενεὸν λίπε πένθος, ὅτι κταμένοιο τοκῆος, </l>
<l n="209">Σιθόνος ὑμετέροιο, Δίκη γελόωσα χορεύει, </l>
<l n="210">χερσὶ δὲ παρθενίῃσι γαμήλιον ἁψαμένη πῦρ, </l>
<l n="211">ἡ γάμον ἀγνώσσουσα, τεὸν γάμον εἰσέτι μέλπει, </l>
<l n="212">Οἰνόμαον πάλιν ἄλλον ὀπιπεύουσα θανόντα· </l>
<l n="213">Οἰνόμαος μὲν ὄλωλε, καταφθιμένου δὲ τοκῆος </l>
<l n="214">τέρπεται Ἱπποδάμεια σὺν ἀρτιγάμῳ παρακοίτῃ. </l>
<l n="215">καὶ σὺ τεοῦ γενέταο πόθους ῥίψασα θυέλλαις <pb/> </l>
<l n="216">τέρπεο βοτρυόεντι συναπτομένη παρακοίτῃ, </l>
<l n="217">μῶμον ἀλευομένη πατρώιον· οὔ σε διδάξω </l>
<l n="218">Σιθόνος ἐχθρὸν ἔρωτα καὶ ἀμβολίην ὑμεναίων, </l>
<l n="219">ὃς φονίῃ παλάμῃ γαμβροκτόνον ἔγχος ἀείρων </l>
<l n="220">γηραλέην σε τέλεσσεν ἀπειρήτην ἀφροδίτης, </l>
<l n="221">συζυγίην δ' ἐκέδασσεν ἀνυμφεύτων σέο λέκτρων. </l>
<l n="222">μνηστήρων σκοπίαζε σεσηπότα λείψανα νεκρῶν, </l>
<l n="223">οὓς Παφίη κόσμησε καὶ ἔκτανε θοῦρις Ἐρινύς· </l>
<l n="224">ἠνίδε κεῖνα κάρηνα θαλύσια σεῖο μελάθρων, </l>
<l n="225">λύθρον ἔτι στάζοντα κακοξείνων ὑμεναίων. </l>
<l n="226">Σιθόνος οὐ μεθέπεις χθόνιον γένος· οὐράνιος δὲ </l>
<l n="227">πείθομαι ὥς σε λόχευσε τεὸς Θρηίκιος Ἄρης, </l>
<l n="228">πείθομαι, ὡς Κυθέρεια τεὴν ὤδινε γενέθλην· </l>
<l n="229">καὶ σὺ τεῶν διδύμων ἀπεμάξαο θεσμὰ τοκήων, </l>
<l n="230">Ἄρεος ἦθος ἔχουσα καὶ ἀγλαΐην Ἀφροδίτης· </l>
<l n="231">πείθομαι, ὥς σε φύτευσεν ἄναξ ἐναγώνιος Ἑρμῆς </l>
<l n="232">ἁβρὰ τελεσσιγάμοιο μολὼν ἐπὶ δέμνια Πειθοῦς, </l>
<l n="233">καί σε παλαισμοσύνην ἐδιδάξατο πομπὸν ἐρώτων.“ </l>
<l n="234" rend="indent(1)">εἶπε παρηγορέων ἀχέων παιήονι μύθῳ, </l>
<l n="235">μυρομένης δ' εὔνησεν ἐπήρατα δάκρυα κούρης. </l>
<l n="236">καὶ γαμίης δήθυνεν ἐπὶ χρόνον ἐγγύθι νύμφης </l>
<l n="237">τερπόμενος φιλότητι νεοζυγέων ὑμεναίων. </l>
<l n="238" rend="indent(1)">Παλλήνης δὲ μέλαθρα λιπὼν καὶ Θρῇκα Βορῆα </l>
<l n="239">Ῥείης εἰς δόμον ἦλθεν, ὅπῃ Φρυγίῃ παρὰ πέζῃ <pb/> </l>
<l n="240">δαίμονος εὐώδινος ἔσαν Κυβεληίδες αὐλαί. </l>
<l n="241">ἐνθάδε θηρεύουσα παρὰ σφυρὰ Δίνδυμα πέτρης </l>
<l n="242">Ῥυνδακὶς οὐρεσίφοιτος ἀέξετο παρθένος Αὔρη, </l>
<l n="243">εἰσέτι νῆις ἔρωτος, ὁμόδρομος Ἰοχεαίρης, </l>
<l n="244">ἀπτολέμων φεύγουσα νοήματα παρθενικάων, </l>
<l n="245">Ἄρτεμις ὁπλοτέρη Ληλαντιάς, ἥν ποτε Τιτὴν </l>
<l n="246">νυμφεύσας Περίβοιαν ἀπόσπορον Ὠκεανοῖο </l>
<l n="247">πρεσβυγενὴς Λήλαντος ἀελλόπον ἤροσε κούρην, </l>
<l n="248">κούρην ἀντιάνειραν, ἀπειρήτην ἀφροδίτης. </l>
<l n="249">ἡ μὲν ἀνεβλάστησεν ὑπέρτερος ἥλικος ἥβης, </l>
<l n="250">ἱμερτὴ ῥοδόπηχυς, ἀεὶ χαίρουσα κολώναις· </l>
<l n="251">πολλάκι δ' ἀγρώσσουσα κατέτρεχε λυσσάδος ἄρκτου, </l>
<l n="252">καὶ δόρυ θοῦρον ἔπεμπε καταιχμάζουσα λεαίνης, </l>
<l n="253">οὐ κεμάδας κτείνουσα καὶ οὐ βάλλουσα λαγωούς· </l>
<l n="254">ἀλλὰ δαφοινήεσσαν ἐλαφρίζουσα φαρέτρην </l>
<l n="255">ὠμοβόρων τόξευεν ὀρίδρομα φῦλα λεόντων </l>
<l n="256">θηροφόνοις βελέεσσιν· ἐπωνυμίῃ δὲ καὶ ἔργῳ </l>
<l n="257">ὀξύτατον δρόμον εἶχεν ὀρειάσι σύνδρομος αὔραις. </l>
<l n="258" rend="indent(1)">καί ποτε διψαλέοιο πυραυγέι καύματος ὥρῃ </l>
<l n="259">παρθένος ὑπνώουσα πόνων ἀμπαύετο θήρης· </l>
<l n="260">καὶ δέμας ἁπλώσασα Κυβηλίδος ὑψόθι ποίης </l>
<l n="261">κρᾶτα παρακλίνασα σαόφρονος ἔρνεϊ Δάφνης </l>
<l n="262">εὗδε μεσημβρίζουσα, καὶ ἐσσομένων ὑμεναίων </l>
<l n="263">ἱμερτὴν ἐνόησε προμάντιος ὄψιν ὀνείρου, <pb/> </l>
<l n="264">ὅττι θεὸς πυρόεις τανύσας βέλος αἴθοπι νευρῇ </l>
<l n="265">θοῦρος Ἔρως τόξευε λαγωβόλος ἔνδοθι λόχμης, </l>
<l n="266">οὐτιδανοῖς βελέεσσιν ὀιστεύων στίχα θηρῶν· </l>
<l n="267">παιδὶ δὲ θηρεύοντι συνέμπορος † υἱέι Μύρρης </l>
<l n="268">Κύπρις ἔην γελόωσα· καὶ ἵστατο παρθένος Αὔρη, </l>
<l n="269">Ἀρτέμιδος μετὰ τόξον ἀήθεος ὑψόθεν ὤμου </l>
<l n="270">ἀγρευτῆρος Ἔρωτος ἐλαφρίζουσα φαρέτρην· </l>
<l n="271">αὐτὰρ ὁ θῆρας ἔπεφνεν, ἕως ἐκορέσσατο νευρῆς </l>
<l n="272">βάλλων πορδαλίων βλοσυρὸν στόμα καὶ γένυν ἄρκτου, </l>
<l n="273">ζωγρήσας δὲ λέαιναν ἑῷ πανθελγέι κεστῷ </l>
<l n="274">θῆρα πιεζομένην φιλοπαίγμονι δεῖξε τεκούσῃ· </l>
<l n="275">παρθενικὴ δ' ἐδόκησε κατὰ κνέφας, ὅττι καὶ αὐτὴν </l>
<l n="276">πῆχυν ἐπικλίνουσαν Ἀδώνιδι καὶ Κυθερείῃ </l>
<l n="277">μάργος Ἔρως ἐρέθιζεν, ὑπογνάμπτων Ἀφροδίτῃ </l>
<l n="278">ληιδίης γόνυ δοῦλον ὑπερφιάλοιο λεαίνης, </l>
<l n="279">τοῖον ἔπος βοόων· ‘στεφανηφόρε μῆτερ Ἐρώτων, </l>
<l n="280">αὐχένα σοι κλίνουσαν ἄγω φιλοπάρθενον Αὔρην· </l>
<l n="281">ἀλλά, ποθοβλήτοιο χορίτιδες Ὀρχομενοῖο, </l>
<l n="282">στέψατε κεστὸν ἱμάντα γαμοστόλον, ὅττι μενοινὴν </l>
<l n="283">τοσσατίην νίκησεν ἀνικήτοιο λεαίνης.’ </l>
<l n="284">τοῖον ὄναρ μαντῷον ὀρεστιὰς ἔδρακεν Αὔρη. <pb/> </l>
<l n="285">οὐδὲ μάτην πρὸς Ἔρωτας ἔην ὄναρ, ὅττι καὶ αὐτοὶ </l>
<l n="286">εἰς λίνον ἄνδρα φέρουσι καὶ ἀγρώσσουσι γυναῖκα. </l>
<l n="287" rend="indent(1)">κούρη δ' ἐγρομένη πινυτόφρονι μαίνετο Δάφνῃ, </l>
<l n="288">καὶ Παφίῃ καὶ Ἔρωτι μαχέσσατο, καὶ πλέον Ὕπνῳ </l>
<l n="289">χώσατο τολμήεντι, καὶ ἠπείλησεν Ὀνείρῳ, </l>
<l n="290">καὶ πετάλοις νεμέσιζε καὶ ἀφθόγγῳ φάτο φωνῇ· </l>
<l n="291" rend="indent(1)">„οὐ νέμεσις παρὰ μύρτον ὀνείρατα ταῦτα νοῆσαι· </l>
<l n="292">Δάφνη, τί κλονέεις με; τί Κύπριδι καὶ σέο δένδρῳ; </l>
<l n="293">ἀασάμην εὕδουσα τεοὺς ὑπὸ γείτονας ὄζους </l>
<l n="294">σὸν φυτὸν ἐλπομένη φιλοπάρθενον, ὑμετέρης δὲ </l>
<l n="295">φήμης οὐκ ἐτύχησα καὶ ἐλπίδος· ὣς ἄρα, Δάφνη, </l>
<l n="296">σὸν δέμας ἀλλάξασα τεὸν νόον εὗρες ἀμεῖψαι; </l>
<l n="297">μὴ γαμίῃ μετὰ πότμον ὑποδρήσσεις Ἀφροδίτῃ; </l>
<l n="298">οὐ πινυτῆς τόδε δένδρον, ἀπ' ἀρτιγάμοιο δὲ νύμφης· </l>
<l n="299">μαχλάδος οὗτος ὄνειρος ἐπάξιος· ἦ ῥά σε Πειθώ, </l>
<l n="300">ἦ ῥά σε χειρὶ φύτευσε τεὸς δαφναῖος Ἀπόλλων;“ </l>
<l n="301" rend="indent(1)">εἶπεν ὁμοῦ κοτέουσα φυτῷ καὶ Ἔρωτι καὶ Ὕπνῳ. </l>
<l n="302">καί ποτε θηρεύουσα κατ' οὔρεα δεσπότις ἄγρης </l>
<l n="303">καύματος αἰθαλόεντος ἱμασσομένη χρόα πυρσῷ </l>
<l n="304">Ἄρτεμις ἤντυε δίφρον, ὅπως ἅμα Νηίσι Νύμφαις </l>
<l n="305">θερμὸν ὀρεσσιχύτοισι δέμας ψύξειε λοετροῖς, <pb/> </l>
<l n="306">ἡνίκα μέσσον ἔην φλογερὸν θέρος, ἡνίκα πάλλων </l>
<l n="307">καρχαλέης πυρόεντα μεσημβρινὸν ἦχον ἱμάσθλης </l>
<l n="308">Ἠέλιος σελάγιζε λεοντείων ἐπὶ νώτων. </l>
<l n="309">καὶ κεμάδας ζυγίοισι συνεκλήισε λεπάδνοις </l>
<l n="310">Ἄρτεμις οὐρεσίφοιτος· ἐπεμβαίνουσα δὲ δίφρου </l>
<l n="311">λάζετο καὶ μάστιγα καὶ ἡνία παρθένος Αὔρη, </l>
<l n="312">καὶ κεραὴν ἤλαυνε θυελλήεσσαν ἀπήνην. </l>
<l n="313">ἀενάου δὲ θύγατρες ἀνάμπυκες Ὠκεανοῖο </l>
<l n="314">δμωίδες ἐρρώοντο συνήλυδες Ἰοχεαίρῃ, </l>
<l n="315">ὧν ἡ μὲν ταχύγουνος ἔην προκέλευθος ἀνάσσης, </l>
<l n="316">ἄλλη δ' ἰσοκέλευθος ἀναστείλασα χιτῶνα </l>
<l n="317">ἐγγὺς ἔην, ἑτέρη δὲ τανυκνήμιδος ἀπήνης </l>
<l n="318">ἁπτομένη πείρινθος ὁμόδρομον εἶχε πορείην. </l>
<l n="319">καὶ σέλας Ἰοχέαιρα διαυγάζουσα προσώπου </l>
<l n="320">ἀμφιπόλων ἤστραψεν ὑπέρτερος, ὡς ὅτε δίφρῳ </l>
<l n="321">αἰθερίῳ πέμπουσα φιλαγρύπνων φλόγα πυρσῶν </l>
<l n="322">ἀννεφέλους ἀκτῖνας ὀιστεύουσα Σελήνη </l>
<l n="323">πλησιφαὴς ἀνέτελλε πυριτρεφέων μέσον ἄστρων, </l>
<l n="324">οὐρανίην στίχα πᾶσαν ἀμαλδύνουσα προσώπῳ· </l>
<l n="325">τῇ σέλας ἶσον ἔχουσα διέτρεχεν Ἄρτεμις ὕλην, </l>
<l n="326">εἰσόκε χῶρον ἵκανεν, ὅπῃ κελάδοντι ῥεέθρῳ </l>
<l n="327">Σαγγαρίου ποταμοῖο Διιπετὲς ἕλκεται ὕδωρ. <pb/> </l>
<l n="328" rend="indent(1)">Αὔρη δ' ἀμφιέλισσαν ἑὴν ἀνέκοψεν ἱμάσθλην, </l>
<l n="329">καὶ κεμάδας χρυσέοισιν ἀνακρούουσα χαλινοῖς </l>
<l n="330">ἀμφὶ ῥοὰς ἔστησε φεραυγέα δίφρον ἀνάσσης· </l>
<l n="331">καὶ θεὸς ἐκ δίφροιο κατέδραμεν· ἐκ δέ οἱ ὤμων </l>
<l n="332">τόξα μὲν Οὖπις ἔδεκτο, καὶ ἰοδόκην Ἑκαέργη, </l>
<l n="333">Ὠκεανοῦ δὲ θύγατρες ἐύπλοκα δίκτυα θήρης ... </l>
<l n="334">καὶ κύνας· ἐνδρομίδας δὲ ποδῶν ἀνελύσατο Λοξώ. </l>
<l n="335">ἡ δὲ μεσημβρίζουσα ... σέβας φιλοπάρθενον αἰδοῦς </l>
<l n="336">ἐν προχοαῖς ἐφύλαξε, διερπύζουσα ῥοάων </l>
<l n="337">ἴχνεσι φειδομένοισι, καὶ ἐκ ποδὸς ἄχρι καρήνου </l>
<l n="339">ἀκροβαφῆ κατὰ βαιὸν ἀναστείλασα χιτῶνα, </l>
<l n="338">ἀμφιπερισφίγγουσα πόδας διδυμάονι μηρῷ, </l>
<l n="340">κρυπτόμενον μετρηδὸν ὅλον δέμας ἔκλυσε κούρη. </l>
<l n="341">λοξὰ δὲ παπταίνουσα δι' ὕδατος ἄσκοπος Αὔρη </l>
<l n="342">τολμηροῖς βλεφάροισιν ἀναιδήτοιο προσώπου </l>
<l n="343">ἁγνὸν ἀθηήτοιο δέμας διεμέτρεε κούρης, <pb/> </l>
<l n="344">θέσκελον εἰσορόωσα σαόφρονος εἶδος ἀνάσσης· </l>
<l n="345">καὶ πόδας ἁπλώσασα τιταινομένων παλαμάων </l>
<l n="346">δαίμονι νηχομένῃ συνενήχετο παρθένος Αὔρη. ... </l>
<l n="347">ἡμιφανὴς ἀτέλεστος ἔσω ποταμηίδος ὄχθης </l>
<l n="348">ἰκμαλέας ῥαθάμιγγας ἀποσμήξασα κομάων </l>
<l n="349">Ἄρτεμις ἀγροτέρη· σχεδόθεν δέ οἱ ἀγρότις Αὔρη </l>
<l n="350">μαζοὺς ἀμφαφόωσα θεημάχον ἴαχε φωνήν· </l>
<l n="351" rend="indent(1)">„Ἄρτεμι, μοῦνον ἔχεις φιλοπάρθενον οὔνομα κούρης, </l>
<l n="353">ὅττι διὰ στέρνων κεχαλασμένον ἄντυγι θηλῆς </l>
<l n="352">θῆλυν ἔχεις Παφίης, οὐκ ἄρσενα μαζὸν Ἀθήνης, </l>
<l n="354">καὶ ῥοδέους σπινθῆρας ὀιστεύουσι παρειαί· </l>
<l n="355">ἀλλὰ δέμας μεθέπουσα ποθοβλήτοιο θεαίνης </l>
<l n="356">καὶ σὺ γάμων βασίλευε σὺν ἁβροκόμῳ Κυθερείῃ, </l>
<l n="357">δεξαμένη θαλάμοις τινὰ νυμφίον· ἢν δ' ἐθελήσῃς, </l>
<l n="358">Ἑρμείῃ παρίαυε καὶ Ἄρεϊ· λεῖψον Ἀθήνῃ ... </l>
<l n="359">ἢν δ' ἐθέλῃς, ἀνάειρε βέλος καὶ τόξον Ἐρώτων, </l>
<l n="360">εἰ μεθέπεις θρασὺν οἶστρον ὀιστοκόμοιο φαρέτρης. </l>
<l n="361">ἱλήκοι τεὸν εἶδος· ἐγὼ σέο μᾶλλον ἀρείων· <pb/> </l>
<l n="362">δέρκεο, πῶς μεθέπω βριαρὸν δέμας· ἠνίδε μορφὴν </l>
<l n="363">ἄρσενα καὶ Ζεφύροιο θοώτερον ἴχνιον Αὔρης· </l>
<l n="364">δέρκεο, πῶς σφριγόωσι βραχίονες· ἠνίδε μαζοὺς </l>
<l n="365">ὄμφακας οἰδαίνοντας ἀθήλεας· ἦ τάχα φαίης, </l>
<l n="366">ὅττι τεοὶ γλαγόεσσαν ἀναβλύζουσιν ἐέρσην· </l>
<l n="367">πῶς παλάμην μεθέπεις ἁπαλόχροα; πῶς σέο μαζοὶ </l>
<l n="368">οὔ τινα κύκλον ἔχουσι περίτροχον, οἷά περ Αὔρης, </l>
<l n="369">αὐτόματοι κήρυκες ἀσυλήτοιο κορείης;“ </l>
<l n="370" rend="indent(1)">ἔννεπε κερτομέουσα· κατηφιόωσα δὲ σιγῇ </l>
<l n="371">σύννομος οἰδαίνοντι χόλῳ κυμαίνετο δαίμων, </l>
<l n="372">καὶ φονίους σπινθῆρας ἀνηκόντιζον ὀπωπαί· </l>
<l n="373">ἐκ προχοῆς δ' ἀνέπαλτο, πάλιν δ' ἔνδυνε χιτῶνα, </l>
<l n="374">καὶ καθαραῖς λαγόνεσσι τὸ δεύτερον ἥρμοσε μίτρην </l>
<l n="375">ἀχνυμένη. Νέμεσιν δὲ μετήιεν· εὗρε δὲ κούρην </l>
<l n="376">ὑψινεφῆ παρὰ Ταῦρον, ὅπῃ παρὰ γείτονι Κύδνῳ </l>
<l n="377">παῦσε Τυφαονίης ὑψαύχενα κόμπον ἀπειλῆς· </l>
<l n="378">καὶ τροχὸς αὐτοκύλιστος ἔην παρὰ ποσσὶν ἀνάσσης </l>
<l n="379">σημαίνων, ὅτι πάντας ἀγήνορας εἰς πέδον ἕλκει </l>
<l n="380">ὑψόθεν εἰλυφόωσα δίκης ποινήτορι κύκλῳ, </l>
<l n="381">δαίμων πανδαμάτειρα, βίου στρωφῶσα πορείην· </l>
<l n="382">ἀμφὶ δέ οἱ πεπότητο παρὰ θρόνον ὄρνις ἀλάστωρ, <pb/> </l>
<l n="383">γρὺψ πτερόεις, πισύρων δὲ ποδῶν κουφίζετο παλμῷ </l>
<l n="384">δαίμονος ἱπταμένης αὐτάγγελος, ὅττι καὶ αὐτὴ </l>
<l n="385">τέτραχα μοιρηθέντα διέρχεται ἕδρανα κόσμου, </l>
<l n="386">ἀνέρας ὑψιλόφους ἀλύτῳ σφίγγουσα χαλινῷ ... </l>
<l n="387">ἀντίτυπον μίμημα, καὶ ὡς κακότητος ἱμάσθλῃ, </l>
<l n="388">ὡς τροχὸν αὐτοκύλιστον, ἀγήνορα φῶτα κυλίνδει. </l>
<l n="389">ἔγνω δ' ὡς ἐνόησε θεὰ χλοάοντι προσώπῳ </l>
<l n="390">Ἄρτεμιν ἀχνυμένην φονίης πλήθουσαν ἀπειλῆς, </l>
<l n="391">καί μιν ἀνειρομένη φιλίῳ μειλίξατο μύθῳ· </l>
<l n="392" rend="indent(1)">„σὸν χόλον, Ἰοχέαιρα, τεαὶ βοόωσιν ὀπωπαί· </l>
<l n="393">Ἄρτεμι, τίς κλονέει σε θεημάχος υἱὸς ἀρούρης; </l>
<l n="394">τίς πάλιν ἐβλάστησεν ὑπὲρ δαπέδοιο Τυφωεύς; </l>
<l n="395">μὴ Τιτυὸς παλίνορσος ἐρωμανὲς ὄμμα τιταίνων </l>
<l n="396">εἵματος ἀψαύστοιο τεῆς ἔψαυσε τεκούσης; </l>
<l n="397">Ἄρτεμι, πῇ σέο τόξα καὶ Ἀπόλλωνος ὀιστοί; </l>
<l n="398">τίς πάλιν Ὠρίων σε βιάζεται; εἰσέτι κεῖται </l>
<l n="399">κεῖνος, ὃς ὑμετέροιο μάτην ἔψαυσε χιτῶνος, </l>
<l n="400">μητρὸς ἔσω λαγόνων νέκυς ἄπνοος· εἰ δέ τις ἀνὴρ </l>
<l n="401">χερσὶ ποθοβλήτοισι τεῶν ἐδράξατο πέπλων, </l>
<l n="402">σκορπίον ἄλλον ἄεξε τεῆς ποινήτορα μίτρης· </l>
<l n="403">εἰ δὲ πάλιν θρασὺς Ὦτος ἢ αὐχήεις Ἐφιάλτης </l>
<l n="404">συζυγίην μενέαινε τεῶν ἀκίχητον ἐρώτων, <pb/> </l>
<l n="405">κτεῖνον ἀνυμφεύτοιο τεῆς μνηστῆρα κορείης· </l>
<l n="406">εἰ δὲ γυνὴ πολύτεκνος ἀνιάζει σέο Λητώ, </l>
<l n="407">ἄλλη λαϊνέη Νιόβη κλαύσειε γενέθλην· </l>
<l n="408">τίς φθόνος, εἰ λίθον ἄλλον ὑπὲρ Σιπύλοιο τελέσσω; </l>
<l n="409">μή σε πατὴρ διὰ λέκτρα μετὰ Γλαυκῶπιν ὀρίνει; </l>
<l n="410">μὴ τεὸν Ἑρμάωνι γάμον κατένευσε Κρονίων, </l>
<l n="411">οἷα καὶ Ἡφαίστῳ καθαρῆς ὑμέναιον Ἀθήνης; </l>
<l n="412">εἰ δὲ γυνὴ κλονέει σε, τεὴν ἅτε μητέρα Λητώ, </l>
<l n="413">ἔσσομαι ἀχνυμένης τιμήορος Ἰοχεαίρης.“ </l>
<l n="414" rend="indent(1)">οὔ πω μῦθος ἔληγεν· ἀλεξικάκῳ δὲ θεαίνῃ </l>
<l n="415">τοῖον ἔπος φθαμένη σκυλακοτρόφος ἴαχε κούρη· </l>
<l n="416" rend="indent(1)">„παρθένε πανδαμάτειρα, κυβερνήτειρα γενέθλης, </l>
<l n="417">οὐ Ζεύς, οὐ Νιόβη με, καὶ οὐ θρασὺς Ὦτος ὀρίνει· </l>
<l n="418">οὐ Τιτυὸς βαθύπεπλον ἐμὴν ἀνεσείρασε Λητώ· </l>
<l n="419">οὐ νέος Ὠρίων με βιάζεται, υἱὸς ἀρούρης· </l>
<l n="420">ἀλλά με κερτομέουσα βαρύστομος ὀξέι μύθῳ </l>
<l n="421">ἤκαχε Ληλάντοιο πάις, δυσπάρθενος Αὔρη. </l>
<l n="422">ἀλλὰ τί σοι τάδε πάντα διίξομαι; αἰδέομαι γὰρ </l>
<l n="423">αἶσχος ἐμῶν μελέων ἐνέπειν καὶ ὀνείδεα μαζῶν· </l>
<l n="424">μητρὶ δ' ἐμῇ πάθον ἄλγος ὁμοίιον· ἀμφότερον γὰρ </l>
<l n="425">ἐν Φρυγίῃ Νιόβη διδυμητόκον ἤκαχε Λητώ, </l>
<l n="426">καὶ πάλιν ἐν Φρυγίῃ με θεημάχος ἤκαχεν Αὔρη· </l>
<l n="427">ἀλλ' ἡ μὲν νόθον εἶδος ἀμειψαμένη πόρε ποινήν, </l>
<l n="428">Τανταλὶς αἰνοτόκεια, καὶ εἰσέτι δάκρυα λείβει <pb/> </l>
<l n="429">ὄμμασι πετραίοισιν· ἀνιηθεῖσα δὲ μούνη </l>
<l n="430">αἶσχος ἔχω νήποινον, ἐπεὶ φιλοπάρθενος Αὔρη </l>
<l n="431">δάκρυσιν οὐ λίθον εἶδε λελουμένον, οὐκ ἴδε σιγὴν </l>
<l n="432">μῶμον ἀπαγγέλλουσαν ἀφειδέος ἀνθερεῶνος. </l>
<l n="433">ἀλλὰ σὺ κυδαίνουσα τεὴν Τιτηνίδα φύτλην </l>
<l n="434">δὸς μετὰ μητρῴην ἑτέρην χάριν, ὄφρα νοήσω </l>
<l n="435">λαϊνέης ἀτίνακτον ἀμειβομένης δέμας Αὔρης, </l>
<l n="436">μηδὲ τεὴν ἔμφυλον ὀδυρομένην λίπε κούρην, </l>
<l n="437">μή μοι ἐπεγγελόωσαν ἴδω πάλιν ἄτρομον Αὔρην, </l>
<l n="438">ἠέ μιν οἰστρήσειε τεὴ χαλκήλατος ἅρπη.“ </l>
<l n="439" rend="indent(1)">ὣς φαμένην θάρσυνε θεὰ καὶ ἀμείβετο μύθῳ· </l>
<l n="440" rend="indent(1)">„Λητῴη φυγόδεμνε, κυνοσσόε, σύγγονε Φοίβου, </l>
<l n="441">οὐ μὲν ἐμῷ δρεπάνῳ Τιτηνίδα παῖδα δαμάσσω, </l>
<l n="442">οὐδέ μιν ἐν Φρυγίῃ τελέσω πετρώδεα νύμφην, </l>
<l n="443">Τιτήνων γεγαυῖα παλαίτατον αἷμα καὶ αὐτή, </l>
<l n="444">μή ποτέ μοι μέμψαιτο πατὴρ Λήλαντος ἀκούων· </l>
<l n="445">ἓν δέ σοι, Ἰοχέαιρα, χαρίζομαι· ἀγρότις Αὔρη </l>
<l n="446">παρθενικὴν ἤλεγξε, καὶ οὐκέτι παρθένος ἔσται· </l>
<l n="447">καί μιν ἐσαθρήσειας ὀρεσσιχύτου διὰ κόλπου </l>
<l n="448">δάκρυσι πηγαίοισιν ὀδυρομένην ἔτι μίτρην.“ </l>
<l n="449" rend="indent(1)">εἶπε παρηγορέουσα· καὶ οὔρεα κάλλιπε κούρη <pb/> </l>
<l n="450">Ἄρτεμις ἑζομένη κεμάδων τετράζυγι δίφρῳ, </l>
<l n="451">καὶ Φρυγίης ἐπέβαινεν. ὁμοζήλῳ δὲ πορείῃ </l>
<l n="452">παρθένος Ἀδρήστεια μετήιε δύσμαχον Αὔρην, </l>
<l n="453">γρῦπας ἁμιλλητῆρας ὑποζεύξασα χαλινῷ· </l>
<l n="454">καὶ ταχινὴ πεφόρητο δι' ἠέρος ὀξέι δίφρῳ, </l>
<l n="455">καὶ δρόμον ἐστήριξεν ὑπὲρ Σιπύλοιο καρήνων </l>
<l n="456">Τανταλίδος προπάροιθε λιθογλήνοιο προσώπου, </l>
<l n="457">πτηνῶν τετραπόδων σκολιοὺς σφίγγουσα χαλινούς. </l>
<l n="458">Αὔρης δ' ἐγγὺς ἵκανεν ἀγήνορος· ὑψινόου δὲ </l>
<l n="459">αὐχένα δειλαίης ὀφιώδεϊ τύψεν ἱμάσθλῃ, </l>
<l n="460">καί μιν ἀνεστυφέλιξε δίκης τροχοειδέι κύκλῳ, </l>
<l n="461">καὶ νόον ἄφρονα κάμψεν ἀκαμπέος· ἀμφὶ δὲ μίτρην </l>
<l n="462">παρθενικῆς ἐλέλιζεν ἐχιδνήεσσαν ἱμάσθλην </l>
<l n="463">Ἀργολὶς Ἀδρήστεια· χαριζομένη δὲ θεαίνῃ </l>
<l n="464">καὶ μάλα περ κοτέοντι κασιγνήτῳ Διονύσῳ </l>
<l n="465">ὥπλισεν ἄλλον ἔρωτα, καὶ εἰ πέλε νῆις ἐρώτων, </l>
<l n="466">Παλλήνης μετὰ λέκτρα, μετὰ φθιμένην Ἀριάδνην, </l>
<l n="467">τὴν μὲν λειπομένην ἐνὶ πατρίδι, τὴν δ' ἐνὶ γαίῃ </l>
<l n="468">ἀλλοτρίῃ πετραῖον, Ἀχαιίδος ὡς βρέτας Ἥρης, </l>
<l n="469">καὶ Βερόης πολὺ μᾶλλον ἀνηνύστων περὶ λέκτρων. <pb/> </l>
<l n="470" rend="indent(1)">καὶ Νέμεσις πεπότητο νιφοβλήτῳ παρὰ Ταύρῳ, </l>
<l n="471">εἰσόκε Κύδνον ἵκανε τὸ δεύτερον. ἀμφὶ δὲ κούρῃ </l>
<l n="472">ἡδυβόλῳ Διόνυσον Ἔρως οἴστρησεν ὀιστῷ, </l>
<l n="473">καὶ πτερὰ κυκλώσας ἐπεβήσατο κοῦφος Ὀλύμπου. </l>
<l n="474" rend="indent(1)">καὶ θεὸς οὐρεσίφοιτος ἱμάσσετο μείζονι πυρσῷ· </l>
<l n="475">οὐ γὰρ ἔην ἐλάχεια παραίφασις· οὐ τότε κούρης </l>
<l n="476">ἐλπίδα Κυπριδίην, οὐ φάρμακον εἶχεν ἐρώτων· </l>
<l n="477">ἀλλά μιν ἔφλεγε μᾶλλον Ἔρως θελξίφρονι πυρσῷ </l>
<l n="478">θυιάδος ὀψιτέλεστον ἀπειθέος εἰς γάμον Αὔρης. </l>
<l n="479">καὶ μογέων ἔκρυπτεν ἑὸν πόνον, οὐδ' ἐνὶ λόχμαις </l>
<l n="480">Κυπριδίοις ὀάροισιν ὁμίλεεν ἐγγύθεν Αὔρης, </l>
<l n="481">μή μιν ἀλυσκάζειε. τί κύντερον, ἢ ὅτε μοῦνοι </l>
<l n="482">ἀνέρες ἱμείρουσι, καὶ οὐ ποθέουσι γυναῖκες; </l>
<l n="483">καὶ μεθέπων πραπίδεσσι πεπηγμένον ἰὸν ἐρώτων, </l>
<l n="484">παρθένος εἰ δρόμον εἶχε κυνοσσόον ἔνδοθι λόχμης, </l>
<l n="485">Κυπριδίοις ἀνέμοισιν ἀειρομένοιο χιτῶνος </l>
<l n="486">μηρὸν ὀπιπεύων θηλύνετο Βάκχος ἀλήτης. </l>
<l n="487">ὀψὲ δὲ παφλάζοντι πόθῳ δεδονημένος Αὔρης </l>
<l n="488">Βάκχος ἀμηχανέων ἔπος ἴαχε λυσσάδι φωνῇ· </l>
<l n="489" rend="indent(1)">„Πανὸς ἐγὼ δυσέρωτος ἔχω τύπον, ὅττι με φεύγει </l>
<l n="490">παρθένος ἠνεμόφοιτος, ἐρημονόμῳ δὲ πεδίλῳ </l>
<l n="491">πλάζεται ἀστήρικτος ἀθηήτου πλέον Ἠχοῦς. </l>
<l n="492">ὄλβιε, Πάν, Βρομίοιο πολὺ πλέον, ὅττι † με φεύγων <pb/> </l>
<l n="493">φάρμακον εὗρες ἔρωτος ἐνὶ φρενοθελγέι φωνῇ· </l>
<l n="494">σὸν κτύπον ὑστερόφωνος ἀμείβεται ἄστατος Ἠχὼ </l>
<l n="495">φθεγγομένη λάλον ἦχον ὁμοίιον· αἴθε καὶ αὐτὴ </l>
<l n="496">ἐκ στομάτων ἕνα μῦθον ἀνήρυγε παρθένος Αὔρη. </l>
<l n="497">οὗτος ἔρως οὐ πᾶσιν ὁμοίιος· οὐδὲ γὰρ αὐτὴ </l>
<l n="498">παρθενικαῖς ἑτέρῃσιν ὁμότροπον ἦθος ἀέξει. </l>
<l n="499">ποῖον ἐμῆς ὀδύνης πέλε φάρμακον; ἦ ῥά ἑ θέλξω </l>
<l n="500">νεύματι Κυπριδίῳ; πότε που, πότε θέλγεται Αὔρη </l>
<l n="501">κινυμένοις βλεφάροισιν; ἐρωμανὲς ὄμμα τιταίνων </l>
<l n="502">τίς γαμίοις ὀάροισι παραπλάζει φρένας ἄρκτου </l>
<l n="503">εἰς Παφίην, ἐς Ἔρωτα; τίς ὡμίλησε λεαίνῃ; </l>
<l n="504">τίς δρυῒ μῦθον ἔλεξε; τίς ἄπνοον ἤπαφε πεύκην; </l>
<l n="505">τίς κρανέην παρέπεισε, καὶ εἰς γάμον ἤγαγε πέτρην; </l>
<l n="506">ποῖος ἀνὴρ θέλξειεν ἀκηλήτου νόον Αὔρης; </l>
<l n="507">ποῖος ἀνὴρ θέλξειεν; ἀμιτροχίτωνι δὲ κούρῃ </l>
<l n="508">τίς γάμον ἢ φιλότητος ἀρηγόνα κεστὸν ἐνίψει; </l>
<l n="509">τίς γλυκὺ κέντρον Ἔρωτος ἢ οὔνομα Κυπρογενείης; </l>
<l n="510">μᾶλλον Ἀθηναίη τάχα πείσεται· οὐδέ με φεύγει </l>
<l n="511">Ἄρτεμις ἀπτοίητος, ὅσον φιλοπάρθενος Αὔρη. </l>
<l n="512">αἴθε φίλοις στομάτεσσιν ἔπος τόδε μοῦνον ἐνίψῃ· </l>
<l n="513">’Βάκχε, μάτην ποθέεις, μὴ δίζεο παρθένον Αὔρην’.“ <pb/> </l>
<l n="514" rend="indent(1)">ἔννεπεν ἀνθεμόεντος ἔσω λειμῶνος ὁδεύω </l>
<l n="515">εἰαρινοῖς ἀνέμοισι, καὶ εὐόδμῳ παρὰ μύρτῳ </l>
<l n="516">ἡδὺ μεσημβρίζων πόδας εὔνασεν, ἀμφὶ δὲ δένδρῳ </l>
<l n="517">κέκλιτο συρίζουσαν ἔχων Ζεφυρήιον αὔρην </l>
<l n="518">καὶ καμάτῳ καὶ ἔρωτι κατάσχετος· ἑζομένῳ δὲ </l>
<l n="519">ἥλικος αὐτομέλαθρος ὑπερκύψασα κορύμβου </l>
<l n="520">παρθένος ἀκρήδεμνος Ἁμαδρυὰς ἔννεπε Νύμφη, </l>
<l n="521">Κύπριδι πιστὰ φέρουσα καὶ ἱμείροντι Λυαίῳ· </l>
<l n="522" rend="indent(1)">„οὐ δύναταί ποτε Βάκχος ἄγειν ἐπὶ δέμνιον Αὔρην, </l>
<l n="523">εἰ μή μιν βαρύδεσμον ἀλυκτοπέδῃσι πεδήσῃ, </l>
<l n="524">δεσμοῖς Κυπριδίοισι πόδας καὶ χεῖρας ἑλίξας, </l>
<l n="525">ἠέ μιν ὑπνώουσαν ὑποζεύξας ὑμεναίοις </l>
<l n="526">παρθενικῆς ἀνάεδνον ὑποκλέψειε κορείην.“ </l>
<l n="527" rend="indent(1)">ὣς φαμένη παλίνορσος ὁμήλικι κεύθετο θάμνῳ </l>
<l n="528">δυσαμένη δρυόεντα πάλιν δόμον· αὐτὰρ ὁ κάμνων </l>
<l n="529">Βάκχος ἐρωτοτόκοισι νόον πόμπευεν ὀνείροις. </l>
<l n="530">ψυχὴ δ' ἠνεμόφοιτος ἀποφθιμένης Ἀριάδνης, </l>
<l n="531">νήδυμον ὑπνώοντι παρισταμένη Διονύσῳ, </l>
<l n="532">ζηλήμων μετὰ πότμον ὀνειρείῳ φάτο μύθῳ· </l>
<l n="533" rend="indent(1)">„ἀμνήμων Διόνυσε τεῶν προτέρων ὑμεναίων, </l>
<l n="534">Αὔρης ζῆλος ἔχει σε, καὶ οὐκ ἀλέγεις Ἀριάδνης· </l>
<l n="535">ὤμοι ἐμοῦ Θησῆος, ὃν ἥρπασε πικρὸς ἀήτης, </l>
<l n="536">ὤμοι ἐμοῦ Θησῆος, ὃν ἔλλαχεν ἀνέρα Φαίδρη. <pb/> </l>
<l n="537">οὐ τάχα μοι πέπρωτο φυγεῖν ψεύδορκον ἀκοίτην· </l>
<l n="538">ὁ γλυκὺς ὑπναλέην με λίπεν νέος, ἀντὶ δὲ κείνου </l>
<l n="539">νυμφεύθην δυσέρωτι καὶ ἠπεροπῆι Λυαίῳ. </l>
<l n="540">ὤμοι, ὅτ' οὐ βροτὸν ἔσχον ἐγὼ ταχύποτμον ἀκοίτην, </l>
<l n="541">καί κεν ἐρωμανέοντι κορυσσομένη Διονύσῳ </l>
<l n="542">Λημνιάδων γενόμην καὶ ἐγὼ μία θηλυτεράων. </l>
<l n="543">ἀλλὰ πολυσπερέων γαμίων ἐπιβήτορα λέκτρων </l>
<l n="544">νυμφίον ὁρκαπάτην μετὰ Θησέα καὶ σὲ καλέσσω· </l>
<l n="545">εἰ δέ σε δῶρον ἔρωτος ἀπαιτίζει σέο νύμφη, </l>
<l n="546">δέξο μοι ἠλακάτην, φιλοτήσιον ἕδνον ἐρώτων, </l>
<l n="547">ὄφρα πόρῃς, ἀθέμιστε, φιλοσκοπέλῳ σέο νύμφῃ </l>
<l n="548">δῶρα τεῆς ἀλόχου Μινωίδος, ὄφρα τις εἴπῃ· </l>
<l n="549">’δῶκε μίτον Θησῆι καὶ ἠλακάτην Διονύσῳ.’ </l>
<l n="550">καὶ σὺ μετὰ Κρονίωνα λέχος μετὰ λέκτρον ἀμείβων </l>
<l n="551">ἔργα γυναιμανέος μιμήσαο σεῖο τοκῆος, </l>
<l n="552">οἶστρον ἔχων ἀκόρητον ἀμοιβαίης ἀφροδίτης· </l>
<l n="553">Σιθονίης ἀλόχοιο νεοζυγέων ὑμεναίων, </l>
<l n="554">Παλλήνης, γάμον οἶδα, καὶ Ἀλθαίης ὑμεναίους· </l>
<l n="555">σιγήσω φιλότητα Κορωνίδος, ἧς ἀπὸ λέκτρων </l>
<l n="556">τρεῖς Χάριτες γεγάασιν ὁμόζυγες. ἀλλὰ Μυκῆναι, </l>
<l n="557">πότμον ἐμὸν φθέγξασθε καὶ ἄγριον ὄμμα Μεδούσης, </l>
<l n="558">καὶ φθονερῆς ἐς ἔρωτα βιαζομένης Ἀριάδνης, </l>
<l n="559">ἠιόνες Νάξοιο, βοήσατε· ‘νυμφίε Θησεῦ, </l>
<l n="560">Μινῴη καλέει σε χολωομένη Διονύσῳ.’ <pb/> </l>
<l n="561">ἀλλὰ τί Κεκροπίης μιμνήσκομαι; εἰς Παφίην γὰρ </l>
<l n="562">μέμφομαι ἀμφοτέροις, καὶ Θησέι καὶ Διονύσῳ.“ </l>
<l n="563" rend="indent(1)">ὣς φαμένη σκιόεντι πανείκελος ἔσσυτο καπνῷ. </l>
<l n="564">καὶ θρασὺς ἔγρετο Βάκχος ἀποσκεδάσας πτερὸν Ὕπνου, </l>
<l n="565">μυρομένην δ' ᾤκτειρεν ὀνειρείην Ἀριάδνην. </l>
<l n="566">καὶ δόλον ἀλλοπρόσαλλον ἐδίζετο πομπὸν ἐρώτων· </l>
<l n="567">νύμφης δ' Ἀστακίδος προτέρων ἐμνήσατο λέκτρων, </l>
<l n="568">πῶς ἐρατὴν δολόεντι ποτῷ νυμφεύσατο κούρην </l>
<l n="569">ὕπνον ἔχων πομπῆα μεθυσφαλέων ὑμεναίων. </l>
<l n="570" rend="indent(1)">ὄφρα μὲν ἤθελε Βάκχος ἐπεντύνειν δόλον εὐνῆς, </l>
<l n="571">τόφρα δὲ φοιταλέη Ληλαντιὰς ἔδραμε κούρη </l>
<l n="572">πίδακα μαστεύουσα, κατάσχετος αἴθοπι δίψῃ. </l>
<l n="573">οὐδὲ λάθεν Διόνυσον ὀρίδρομος ἄστατος Αὔρη </l>
<l n="574">διψαλέη· ταχινὸς δὲ θορὼν ἐπὶ πυθμένα πέτρης </l>
<l n="575">θύρσῳ γαῖαν ἄρασσε· διχαζομένη δὲ κολώνη </l>
<l n="576">αὐτομάτην ὤδινε μέθην εὐώδεϊ μαζῷ </l>
<l n="577">χεύματι πορφύροντι· χαριζόμεναι δὲ Λυαίῳ </l>
<l n="578">δμωίδες Ἠελίοιο κατέγραφον ἄνθεσιν Ὧραι </l>
<l n="579">πίδακος ἄκρα μέτωπα, καὶ εὐόδμοισιν ἀήταις </l>
<l n="580">ἀρτιφύτου λειμῶνος ἱμάσσετο νήδυμος ἀήρ· </l>
<l n="581">εἶχε δὲ Ναρκίσσοιο φερώνυμα φύλλα κορύμβων </l>
<l n="582">ἠιθέου χαρίεντος, ὃν εὐπετάλῳ παρὰ Λάτμῳ </l>
<l n="583">νυμφίος Ἐνδυμίων κεραῆς ἔσπειρε Σελήνης, </l>
<l n="584">ὃς πάρος ἠπεροπῆος ἑοῦ χροὸς εἴδεϊ κωφῷ </l>
<l n="585">εἰς τύπον αὐτοτέλεστον ἰδὼν μορφούμενον ὕδωρ <pb/> </l>
<l n="586">κάτθανε, παπταίνων σκιοειδέα φάσματα μορφῆς· </l>
<l n="587">καὶ φυτὸν ἔμπνοον εἶχεν Ἀμυκλαίης ὑακίνθου· </l>
<l n="589">ἱπτάμεναι δ' ἀγεληδὸν ἐπ' ἀνθεμόεντι κορύμβῳ </l>
<l n="588">εἰαρινῶν ἐλίγαινον ἀηδόνες ὑψόθι φύλλων. </l>
<l n="590" rend="indent(1)">κεῖθι δὲ διψώουσα μεσημβριὰς ἔτρεχεν Αὔρη· </l>
<l n="591">ἀμφὶ δέ οἱ βλεφάροισιν Ἔρως κατέχευεν ὀμίχλην. </l>
<l n="592">† κεῖθι διαψώουσα Διὸς χύσιν ἤ τινα πηγὴν </l>
<l n="593">ἢ ῥόον ἀθρήσειεν ὀρεσσιχύτου ποταμοῖο. </l>
<l n="594">ἀλλ' ὅτε Βακχείην ἀπατήλιον ἔδρακε πηγήν, </l>
<l n="595">δὴ τότε οἱ βλεφάρων σκιόεν νέφος ἤλασε Πειθώ, </l>
<l n="596">τοῖον ἔπος βοόωσα γάμου πρωτάγγελον Αὔρῃ· </l>
<l n="597" rend="indent(1)">„παρθενική, μόλε δεῦρο, τελεσσιγάμοιο δὲ πηγῆς </l>
<l n="598">εἰς στόμα δέξο ῥέεθρα, καὶ εἰς σέο κόλπον ἀκοίτην.“ </l>
<l n="599" rend="indent(1)">κούρη δ' ἄσμενος εἶδε· παραπροχυθεῖσα δὲ πηγῇ </l>
<l n="600">χείλεσιν οἰγομένοισιν ἀνήφυσεν ἰκμάδα Βάκχου. </l>
<l n="601">παρθενικὴ δὲ πιοῦσα τόσην ἐφθέγξατο φωνήν· </l>
<l n="602" rend="indent(1)">„Νηιάδες, τί τὸ θαῦμα; πόθεν πέλε νήδυμον ὕδωρ; </l>
<l n="603">τίς ποτὸν ἔβλυσε τοῦτο; τίς οὐρανίη τέκε † γαστήρ; </l>
<l n="604">ἔμπης τοῦτο πιοῦσα ποτὶ δρόμον οὐκέτι βαίνω· </l>
<l n="605">ἀλλὰ πόδες βαρύθουσι, καὶ ἡδέι θέλγομαι ὕπνῳ, </l>
<l n="606">καὶ σφαλερὸν στομάτων ἁπαλόθροον ἦχον ἰάλλω.“ <pb/> </l>
<l n="607" rend="indent(1)">εἶπε καὶ ἀστήρικτον ἑοῦ ποδὸς εἶχε πορείην· </l>
<l n="608">ἤιε δ' ἔνθα καὶ ἔνθα πολυπλανέεσσι πεδίλοις </l>
<l n="609">πυκνὰ περὶ κροτάφοισι τινασσομένοιο καρήνου· </l>
<l n="610">καὶ κεφαλὴν ἔκλινεν ἐρειδομένην σχεδὸν ὤμῳ· </l>
<l n="611">εὗδε δ' ὑπὲρ δαπέδοιο τανυπτόρθῳ παρὰ δένδρῳ </l>
<l n="612">παρθενίην ἀφύλακτον ἐπιτρέψασα χαμεύνῃ. </l>
<l n="613" rend="indent(1)">καὶ πυρόεις βαρύγουνον Ἔρως δεδοκημένος Αὔρην </l>
<l n="614">οὐρανόθεν κατέπαλτο, γαληναίῳ δὲ προσώπῳ </l>
<l n="615">μειδιόων ἀγόρευεν, ὁμοφρονέων Διονύσῳ· </l>
<l n="616" rend="indent(1)">„ἀγρώσσεις, Διόνυσε· μένει δέ σε παρθένος Αὔρη.“ </l>
<l n="617" rend="indent(1)">ὣς εἰπὼν ἐς Ὄλυμπον ἐπείγετο, καὶ πτερὰ πάλλων </l>
<l n="618">εἰαρινοῖς πετάλοισιν ἐχάζετο τοῦτο χαράξας· </l>
<l n="619">’νυμφίε, λέκτρα τέλεσσον, ἕως ἔτι παρθένος εὕδει· </l>
<l n="620">σιγὴ ἐφ' ἡμείων, μὴ παρθένον ὕπνος ἐάσσῃ’. </l>
<l n="621" rend="indent(1)">καί μιν ἰδὼν Ἰόβακχος ἐπ' ἀστρώτοιο χαμεύνης </l>
<l n="622">νυμφιδίου ληθαῖον ἀμεργομένην πτερὸν Ὕπνου, </l>
<l n="623">ἄψοφος ἀκροτάτοισιν ἀσάμβαλος ἴχνεσιν ἕρπων </l>
<l n="624">κωφὸν ἀφωνήτοιο μετήιε δέμνιον Αὔρης· </l>
<l n="625">χειρὶ δὲ φειδομένῃ γλαφυρὴν ἀπέθηκε φαρέτρην </l>
<l n="626">παρθενικῆς, καὶ τόξα κατέκρυφε κοιλάδι πέτρῃ, </l>
<l n="627">μή μιν ὀιστεύσειε τιναξαμένη πτερὸν Ὕπνου· </l>
<l n="628">καὶ δεσμοῖς ἀλύτοισι πόδας σφηκώσατο κούρης, <pb/> </l>
<l n="629">καὶ παλάμαις ἑλικηδὸν ἐπεσφρηγίσσατο σειρήν, </l>
<l n="630">μή μιν ἀλυσκάζειεν· ἐπιστορέσας δὲ κονίῃ </l>
<l n="631">παρθενικὴν βαρύυπνον ἑτοιμοτάτην ἀφροδίτῃ </l>
<l n="632">Αὔρης ὑπναλέης γαμίην ἔκλεψεν ὀπώρην. </l>
<l n="633">καὶ πόσις ἦν ἀνάεδνος· ὑπὲρ δαπέδοιο δὲ δειλὴ </l>
<l n="634">οἰνοβαρὴς ἀτίνακτος ἐνυμφεύθη Διονύσῳ· </l>
<l n="635">καὶ σκιεραῖς πτερύγεσσι περισφίγγων δέμας Αὔρης </l>
<l n="636">Ὕπνος ἔην Βάκχοιο γαμοστόλος, ὅττι καὶ αὐτὸς </l>
<l n="637">πειρήθη Παφίης, καὶ ὁμόζυγός ἐστι Σελήνης, </l>
<l n="638">καὶ νυχίης φιλότητος ὁμόστολός ἐστιν Ἐρώτων· </l>
<l n="639">καὶ γάμος ὡς ὄναρ ἔσκε. πολυσκάρθμῳ δὲ χορείῃ </l>
<l n="640">εἰς χορὸν αὐτοέλικτον ἀνεσκίρτησε κολώνη, </l>
<l n="641">ἡμιφανὴς δ' ἐδόνησεν Ἁμαδρυὰς ἥλικα πεύκην· </l>
<l n="642">μούνη δ' ἦν ἀχόρευτος ἐν οὔρεσι παρθένος Ἠχώ, </l>
<l n="643">αἰδομένη δ' ἀκίχητος ἐκεύθετο πυθμένι πέτρης, </l>
<l n="644">μὴ γάμον ἀθρήσειε γυναιμανέος Διονύσου. </l>
<l n="645" rend="indent(1)">καὶ τελέσας ὑμέναιον ἀδουπήτων ἐπὶ λέκτρων </l>
<l n="646">νυμφίος ἀμπελόεις, πεφυλαγμένον ἴχνος ἀείρας, </l>
<l n="647">νύμφης μὲν κύσε χεῖλος ἐπήρατον, ἀκλινέας δὲ </l>
<l n="648">λῦσε πόδας καὶ χεῖρας, ἀπὸ σκοπέλου δὲ φαρέτρην </l>
<l n="649">χειρὶ λαβὼν καὶ τόξα πάλιν παρακάτθετο νύμφῃ. </l>
<l n="650">καὶ Σατύρων σχεδὸν ἦλθεν ἔτι πνείων ὑμεναίων, </l>
<l n="651">ὑπναλέης ἀνέμοισιν ἐπιτρέψας λέχος Αὔρης. </l>
<l n="652" rend="indent(1)">νύμφη δ' ἐκ φιλότητος ἀνέδραμε· λυσιμελῆ δὲ <pb/> </l>
<l n="653">ὕπνον ἀκηρύκτων ἀπεσείσατο μάρτυν ἐρώτων· </l>
<l n="654">θάμβεε δ' εἰσορόωσα σαόφρονος ἔκτοθι μίτρης </l>
<l n="655">στήθεα γυμνωθέντα καὶ ἀσκεπέος πτύχα μηροῦ· </l>
<l n="656">καὶ γαμίῃ ῥαθάμιγγι περιστιχθέντα χιτῶνα, </l>
<l n="657">ἁρπαμένην ἀνάεδνον ἀπαγγέλλοντα κορείην, </l>
<l n="658">μαίνετο παπταίνουσα· καὶ ἥρμοσε κυκλάδα μίτρην </l>
<l n="659">στέρνα πάλιν σκιόωσα † καὶ ἠθάδος ἴχνια μαζοῦ </l>
<l n="660">παρθενίῳ ζωστῆρι μάτην ἐσφίγγετο δεσμῷ. </l>
<l n="661">ἀχνυμένη δ' ὀλόλυξε, κατάσχετος ἅλματι λύσσης· </l>
<l n="662">ἀγρονόμους δ' ἐδίωξε, καὶ εὐπετάλου σχεδὸν ὄχθης </l>
<l n="663">τινυμένη δολόεντα πόσιν ποινήτορι θεσμῷ </l>
<l n="664">μηλονόμους ἐδάιξεν· ἀμειλίκτῳ δὲ σιδήρῳ </l>
<l n="665">βουκόλον ἔκτανε μᾶλλον, ἐπεὶ μάθε νυμφίον Ἠοῦς, </l>
<l n="666">Τιθωνὸν χαρίεντα δυσίμερον, ἀνέρα βούτην ... </l>
<l n="667">ὅττι βοῶν ἀγέλαις μεμελημένον ἔσχε καὶ αὐτὴ </l>
<l n="668">Λάτμιον Ἐνδυμίωνα βοῶν ἐλάτειρα Σελήνη· </l>
<l n="669">ἔκλυε καὶ Φρυγίοιο, τὸν ἔκτανε παρθένος ἄλλη, </l>
<l n="670">Ὕμνου πικρὸν ἔρωτα, ποθοβλήτοιο νομῆος· </l>
<l n="671">αἰπόλον ἔκτανε μᾶλλον, ὅλον χορὸν ἔκτανεν αἰγῶν, <pb/> </l>
<l n="672">αἰνοπαθὴς ὅτι Πᾶνα δυσίμερον ἔδρακε κούρη </l>
<l n="673">ἰσοφυῆ μεθέποντα δασύτριχος αἰγὸς ὀπωπήν· </l>
<l n="674">ἔλπετο γὰρ μάλα τοῦτο, πόθῳ δεδονημένος Ἠχοῦς </l>
<l n="675">ὅττι μιν ὑπναλέην ἐβιήσατο μηλονόμος Πάν· </l>
<l n="676">γειοπόνους δ' ἐδάμασσε πολὺ πλέον, ὅττι καὶ αὐτοὶ </l>
<l n="677">Κύπριδι θητεύουσιν, ἐπεὶ πέλε γηπόνος ἀνήρ, </l>
<l n="678">Ἰασίων, Δήμητρος ἀμαλλοτόκου παρακοίτης· </l>
<l n="679">ἔκτανε δ' ἀγρευτῆρα παλαιοτέρῳ τινὶ μύθῳ </l>
<l n="680">πειθομένη· Κέφαλον γάρ, ἀμήτορος ἀστὸν Ἀθήνης, </l>
<l n="681">ἔκλυε θηρητῆρα ῥοδοστεφέος πόσιν Ἠοῦς· </l>
<l n="682">Βακχείης δ' ἐδάιξεν ὑποδρηστῆρας ὀπώρης, </l>
<l n="683">ὅττι φιλακρήτοιο μέθης βλύζοντες ἐέρσην </l>
<l n="684">οἰνοβαρεῖς δυσέρωτες ὀπάονές εἰσι Λυαίου· </l>
<l n="685">οὔ πω γὰρ δεδάηκε δολοφροσύνην Διονύσου </l>
<l n="686">καὶ ποτὸν ἠπεροπῆα φιλακρήτου Κυθερείης, </l>
<l n="687">ἀλλὰ φιλοσκοπέλων καλύβας ἐκένωσε νομήων </l>
<l n="688">αἵματι φοινήεντι περιρραίνουσα κολώνας. </l>
<l n="689" rend="indent(1)">καὶ νόον αἰθύσσουσα, κατάσχετος ἅλματι λύσσης, </l>
<l n="690">Κύπριδος εἰς δόμον ἦλθεν· ἀπειλητῆρα δὲ κεστοῦ </l>
<l n="691">λυσαμένη ζωστῆρα νεοκλώστοιο χιτῶνος </l>
<l n="692">ἁβρὸν ἀνικήτοιο δέμας μάστιζε θεαίνης· </l>
<l n="693">καὶ βρέτας ἁρπάξασα τελεσσιγάμου Κυθερείης </l>
<l n="694">Σαγγαρίου σχεδὸν ἦλθε, κυλινδομένην δὲ ῥεέθροις </l>
<l n="695">γυμναῖς Νηιάδεσσι πόρεν γυμνὴν Ἀφροδίτην. <pb/> </l>
<l n="696">καὶ μετὰ θεῖον ἄγαλμα καὶ αὐτοέλικτον ἱμάσθλην </l>
<l n="697">δείκελον ἁβρὸν Ἔρωτος ἀπηκόντιζε κονίῃ· </l>
<l n="698">καὶ κενεὸν λίπε δῶμα Κυβηλίδος Ἀφρογενείης· </l>
<l n="699">φοιταλέη δ' ἀκίχητος ἐθήμονα δύσατο λόχμην, </l>
<l n="700">καὶ σταλίκων ἔψαυσε, πάλιν δ' ἐμνήσατο θήρης· </l>
<l n="701">καὶ διεροῖς βλεφάροισιν ἑὴν στενάχιζε κορείην, </l>
<l n="702">ὀξὺ δὲ κωκύουσα τόσην ἐφθέγξατο φωνήν· </l>
<l n="703" rend="indent(1)">„τίς θεὸς ἡμετέρης ἀνελύσατο δεσμὰ κορείης; </l>
<l n="704">εἰ μὲν ἐμὲ κνώσσουσαν ἐρημονόμων ἐπὶ λέκτρων </l>
<l n="705">εἶδος ὑποκλέπτων ἐβιήσατο μητίετα Ζεὺς </l>
<l n="706">οὐδὲ καὶ ἡμετέρην ᾐδέσσατο γείτονα Ῥείην, </l>
<l n="707">ἀγροτέρους μετὰ θῆρας ὀιστεύσω πόλον ἄστρων· </l>
<l n="708">εἰ δέ μοι ὑπναλέῃ παρελέξατο Φοῖβος Ἀπόλλων, </l>
<l n="709">πέρσω πασιμέλουσαν ὅλην πετρώδεα Πυθώ· </l>
<l n="710">εἰ δὲ λέχος σύλησεν ἐμὸν Κυλλήνιος Ἑρμῆς, </l>
<l n="711">Ἀρκαδίην προθέλυμνον ἐμοῖς βελέεσσιν ὀλέσσω, </l>
<l n="712">καὶ τελέσω θεράπαιναν ἐμὴν χρυσάμπυκα Πειθώ· </l>
<l n="713">εἰ δὲ δόλοις γαμίοισιν ὀνειρείων ὑμεναίων </l>
<l n="714">ἀπροϊδὴς Διόνυσος ἐμὴν σύλησε κορείην, </l>
<l n="715">ἵξομαι, ἧχι πέλει Κυβέλης δόμος, ὑψιλόφου δὲ </l>
<l n="716">οἰστρομανῆ Διόνυσον ἀπὸ Τμώλοιο διώξω· </l>
<l n="717">καὶ φονίην ὤμοισιν ἐπικρεμάσασα φαρέτρην </l>
<l n="718">εἰς Πάφον, εἰς Φρυγίην θωρήξομαι· ἀμφοτέροις γὰρ </l>
<l n="719">τόξον ἐμὸν τανύσω, καὶ Κύπριδι καὶ Διονύσῳ. </l>
<l n="720">σοὶ πλέον, Ἰοχέαιρα, χολώομαι, ὅττι με, κούρη, <pb/> </l>
<l n="721">οὐ κτάνες ὑπναλέην ἔτι παρθένον, οὐδὲ καὶ αὐτῷ </l>
<l n="722">σοῖς καθαροῖς βελέεσσιν ἐθωρήχθης παρακοίτῃ.“ </l>
<l n="723" rend="indent(1)">ἔννεπε, καὶ τρομέουσαν ἑὴν ἀνεσείρασε φωνὴν </l>
<l n="724">δάκρυσι νικηθεῖσα. τελεσσιγάμου δὲ Λυαίου </l>
<l n="725">παιδοτόκου πλησθεῖσα γονῆς δυσπάρθενος Αὔρη </l>
<l n="726">διπλόον ὄγκον ἄειρεν· ἑῷ δ' ἐπεμήνατο φόρτῳ </l>
<l n="727">ἄσχετα βακχευθεῖσα † γονῆς δυσπάρθενος Αὔρη † </l>
<l n="728">εἰ σπόρος αὐτολόχευτος ἢ ἀνέρος ἐξ ὑμεναίων </l>
<l n="729">ἠὲ θεοῦ δολίοιο· Διὸς δ' ἐμνήσατο νύμφης, </l>
<l n="730">Πλουτοῦς αἰνοτόκου Βερεκυντίδος, ἧς ἀπὸ λέκτρων </l>
<l n="731">Τάνταλος ἐβλάστησε. καὶ ἤθελε γαστέρα τέμνειν, </l>
<l n="732">ὄφρα δαϊζομένης ἀπὸ νηδύος ἄφρονι λύσσῃ </l>
<l n="733">ἄτροφον ἡμιτέλεστον ἀιστώσειε γενέθλην. </l>
<l n="734">καὶ ξίφος ἠέρταζε, διὰ στέρνοιο δὲ γυμνοῦ </l>
<l n="735">δεξιτερῇ μενέαινεν ἀφειδέι φάσγανον ἕλκειν. </l>
<l n="736">πολλάκι δ' ἀρτιτόκοιο μετήιεν ἄντρα λεαίνης, </l>
<l n="737">ὥς κεν ὀλισθήσειε θελήμονος εἰς λίνα Μοίρης· </l>
<l n="738">ἀλλά μιν οὐρεσίφοιτος ὑπέκφυγε ταρβαλέη θήρ, </l>
<l n="739">μή μιν ἀποκτείνειε, μυχῷ δ' ἐκρύπτετο πέτρης </l>
<l n="740">σκύμνον ἐρημαίῃσιν ἐπιτρέψασα χαμεύναις. <pb/> </l>
<l n="741">πολλάκι δ' οἰδαλέοιο γυναικείου διὰ κόλπου </l>
<l n="742">αὐτοφόνος μενέαινεν ἑκούσιον ἆορ ἐλάσσαι, </l>
<l n="743">ὄφρα κεν αὐτοδάικτος ὀνείδεα γαστρὸς ἀλύξῃ </l>
<l n="744">καὶ στόμα τερπομένης φιλοκέρτομον Ἰοχεαίρης· </l>
<l n="745">καὶ νοέειν μενέαινεν ἑὸν πόσιν, ὄφρα καὶ αὐτὴ </l>
<l n="746">υἱέα δαιτρεύσειεν ἀναινομένῳ παρακοίτῃ, </l>
<l n="747">αὐτὴ παιδοφόνος καὶ ὁμευνέτις, ὄφρα τις εἴπῃ· </l>
<l n="748">’Πρόκνη παιδολέτειρα νέη πέλε δύσγαμος Αὔρη.’ </l>
<l n="749" rend="indent(1)">καί μιν ὀπιπεύουσα νέων ἐγκύμονα παίδων </l>
<l n="750">Ἄρτεμις ἐγγὺς ἵκανεν ἑῷ γελόωντι προσώπῳ, </l>
<l n="751">δειλαίην δ' ἐρέθιζε, καὶ ἀστόργῳ φάτο φωνῇ· </l>
<l n="752" rend="indent(1)">„Ὕπνον ἴδον Παφίης θαλαμηπόλον, εἶδον Ἐρώτων </l>
<l n="753">ξανθῆς νυμφιδίης ἀπατήλια χεύματα πηγῆς, </l>
<l n="754">ἧχι ποτῷ δολόεντι νεήνιδες ἥλικα μίτρην </l>
<l n="755">ἅρπαγι παρθενίης γαμίῳ λύουσιν ὀνείρῳ· </l>
<l n="756">εἶδον ἐγὼ κλέτας, εἶδον, ὅπῃ ζυγίῃ παρὰ πέτρῃ </l>
<l n="757">ἀπροϊδὴς δολόεντι γυνὴ νυμφεύεται ὕπνῳ· </l>
<l n="758">Κύπριδος εἶδον ὄρος φιλοτήσιον, ἧχι γυναικῶν </l>
<l n="759">παρθενίην κλέπτοντες ἀλυσκάζουσιν ἀκοῖται. </l>
<l n="760">εἰπέ, γύναι φυγόδεμνε, τί σήμερον ἠρέμα βαίνεις; </l>
<l n="761">ἡ πρὶν ἀελλήεσσα, πόθεν βαρύγουνος ὁδεύεις; </l>
<l n="762">νυμφεύθης ἀέκουσα, καὶ οὐ τεὸν οἶδας ἀκοίτην· </l>
<l n="763">οὐ δύνασαι κρύπτειν κρύφιον γάμον· οἰδαλέοι γὰρ <pb/> </l>
<l n="764">σὸν πόσιν ἀγγέλλουσι νεογλαγέες σέο μαζοί. </l>
<l n="765">εἰπὲ δέ μοι, βαρύυπνε, συοκτόνε, παρθένε, νύμφη, </l>
<l n="766">πῶς μεθέπεις χλοάουσαν ἐρευθαλέην σέο μορφήν; </l>
<l n="767">τίς σέο λέκτρα μίηνε; τίς ἥρπασε σεῖο κορείην; </l>
<l n="768">ξανθαὶ Νηιάδες, μὴ κρύψατε νυμφίον Αὔρης. </l>
<l n="769">οἶδα, γύναι βαρύφορτε, τεὸν λαθραῖον ἀκοίτην· </l>
<l n="770">σὸς γάμος οὔ με λέληθε, καὶ εἰ κρύπτειν μενεαίνεις, </l>
<l n="771">σὸς πόσις οὔ με λέληθε· βαρυνομένη δέμας ὕπνῳ </l>
<l n="772">εὐνέτις ἀστυφέλικτος ἐνυμφεύθης Διονύσῳ. </l>
<l n="773">ἀλλὰ τεὸν λίπε τόξον· ἀναινομένη δὲ φαρέτρην </l>
<l n="774">ὄργια μυστιπόλευε γυναιμανέος σέο Βάκχου, </l>
<l n="775">τύμπανα χειρὶ φέρουσα καὶ εὐκεράων θρόον αὐλῶν. </l>
<l n="776">πρὸς δὲ τεῆς λίτομαί σε τελεσσιγάμοιο χαμεύνης, </l>
<l n="777">ποῖά σοι ὤπασεν ἕδνα τεὸς Διόνυσος ἀκοίτης; </l>
<l n="778">μή σοι νεβρίδα δῶκε, τεῆς αὐτάγγελον εὐνῆς; </l>
<l n="779">μή σοι χάλκεα ῥόπτρα τεῶν πόρε παίγνια παίδων; </l>
<l n="780">πείθομαι, ὡς πόρε θύρσον, ἀκοντιστῆρα λεόντων· </l>
<l n="781">καὶ τάχα κύμβαλα δῶκε, τά περ δονέουσι τιθῆναι </l>
<l n="782">φάρμακα νηπιάχοισι φιλοθρήνων ὀδυνάων.“ </l>
<l n="783" rend="indent(1)">ἔννεπε κερτομέουσα· καὶ ἔμπαλιν ᾤχετο δαίμων, </l>
<l n="784">θῆρας ὀιστεύουσα τὸ δεύτερον, ἀχνυμένη δὲ </l>
<l n="785">ἠερίοις ἀνέμοισιν ἑὰς μεθέηκε μερίμνας. </l>
<l n="786" rend="indent(1)">κούρη δ' οὐρεσίφοιτος ἀμάρτυρος ὑψόθι πέτρης </l>
<l n="787">ὀξὺ βέλος μεθέπουσα δυηπαθέος τοκετοῖο <pb/> </l>
<l n="788">φρικαλέον βρύχημα λεχωίδος εἶχε λεαίνης· </l>
<l n="789">πέτραι δ' ἀντιάχησαν· ἐρισμαράγοιο δὲ κούρης </l>
<l n="790">φθόγγον ἀμειβομένη μυκήσατο δύσθροος Ἠχώ. </l>
<l n="791">καὶ παλάμας, ἅτε πῶμα, περισφίγξασα λοχείῃ </l>
<l n="792">κλεῖε θοὴν ὠδῖνα πεπαινομένου τοκετοῖο, </l>
<l n="793">καὶ τόκον ἀρτιτέλεστον ἐρήτυεν· ἐχθομένην γὰρ </l>
<l n="794">Ἄρτεμιν οὐ μενέαινεν ἐπ' ὠδίνεσσι καλέσσαι· </l>
<l n="795">Ἡραίας δὲ θύγατρας ἀναίνετο, μή ποτε Βάκχου </l>
<l n="796">μητρυιῆς ἅτε παῖδες ἐπιβρίσωσι λοχείῃ. </l>
<l n="797">κούρη δ' ἀσχαλόωσα κατηφέα ῥῆξεν ἰωήν, </l>
<l n="798">νυσσομένη κέντροισιν ἀπειρώδινος ἀνάγκης· </l>
<l n="799" rend="indent(1)">„οὕτως Ἰοχέαιραν ἴδω καὶ θοῦριν Ἀθήνην, </l>
<l n="800">οὕτως ἀμφοτέρας ἐγκύμονας, ὄφρα νοήσω ... </l>
<l n="801">Ἄρτεμιν ὠδίνουσαν ἐλέγξατε, μαιάδες Ὧραι, </l>
<l n="802">μαρτυρίῃ τοκετοῖο, καὶ εἴπατε Τριτογενείῃ· </l>
<l n="803">’παρθενικὴ Γλαυκῶπι, νεητόκε μῆτερ ἀμήτωρ.’ </l>
<l n="804">οὕτω ξυνὰ παθοῦσαν ἴδω φιλοπάρθενον Ἠχὼ </l>
<l n="805">Πανὶ παρευνηθεῖσαν ἢ ἀρχεκάκῳ Διονύσῳ. </l>
<l n="806">Ἄρτεμι, καὶ σὺ τεκοῦσα παραίφασις ἔσσεαι Αὔρης, </l>
<l n="807">θῆλυ γάλα στάζουσα λεχώιον ἄρσενι μαζῷ.“ </l>
<l n="808" rend="indent(1)">εἶπεν ὀδυρομένη βαρυώδυνα κέντρα λοχείης. </l>
<l n="809">καὶ τόκον Ἰοχέαιρα κατέσχεθε, παιδοτόκῳ δὲ </l>
<l n="810">νύμφῃ μόχθον ὄπασσεν ἐρυκομένου τοκετοῖο. </l>
<l n="811" rend="indent(1)">καὶ τελετῆς Νίκαια κυβερνήτειρα Λυαίου <pb/> </l>
<l n="812">μόχθον ὀπιπεύουσα καὶ αἴσχεα λυσσάδος Αὔρης </l>
<l n="813">τοίην κρυπταδίην οἰκτίρμονα ῥήξατο φωνήν· </l>
<l n="814" rend="indent(1)">„Αὔρη ξυνὰ παθοῦσα, κινύρεο καὶ σὺ κορείην· </l>
<l n="815">γαστρὶ δὲ φόρτον ἔχουσα δυηπαθέος τοκετοῖο </l>
<l n="816">τέτλαθί μοι μετὰ λέκτρον ἔχειν καὶ κέντρα λοχείης, </l>
<l n="817">τέτλαθι καὶ βρεφέεσσιν ἀήθεα μαζὸν ὀρέξαι. </l>
<l n="818">καὶ σὺ πόθεν πίες οἶνον, ἐμῆς συλήτορα μίτρης; </l>
<l n="819">καὶ σὺ πόθεν πίες οἶνον, ἕως πέλες ἔγκυος, Αὔρη; </l>
<l n="820">καὶ σὺ πάθες, φυγόδεμνε, τά περ πάθον· ἀλλὰ καὶ αὐτὴ </l>
<l n="821">μέμφεο νυμφοκόμων ἀπατήλιον ὕπνον ἐρώτων. </l>
<l n="822">εἷς δόλος ἀμφοτέραις γάμον ἥρμοσεν, εἷς πόσις Αὔρης ... </l>
<l n="823">παρθενικὴν Νίκαιαν ἐθήκατο μητέρα παίδων· </l>
<l n="824">οὐκέτι τόξον ἔχω θηροκτόνον, οὐκέτι νευρῇ, </l>
<l n="825">ὡς πάρος, αὐερύω καὶ ἐγὼ βέλος· εἰμὶ δὲ δειλὴ </l>
<l n="826">ἱστοπόνος θήλεια, καὶ οὐκέτι θοῦρις Ἀμαζών.“ </l>
<l n="827" rend="indent(1)">ἔννεπεν οἰκτείρουσα τελεσσιγόνου πόνον Αὔρης, </l>
<l n="828">οἷά τε πειρηθεῖσα τόκου μογεροῖο καὶ αὐτή. </l>
<l n="829">Λητῴη δ' ἀίουσα βαρυφθόγγου κτύπον Αὔρης </l>
<l n="830">ἤλυθεν αὐχήεσσα τὸ δεύτερον ἐγγύθι νύμφης· </l>
<l n="831">τειρομένην δ' ἐρέθιζε καὶ ἴαχε κέντορι μύθῳ· </l>
<l n="832" rend="indent(1)">„παρθένε, τίς σε τέλεσσε λεχωίδα μητέρα παίδων; </l>
<l n="833">ἡ γάμον ἀγνώσσουσα πόθεν γλάγος ἔλλαχε μαζοῦ; </l>
<l n="834">οὐκ ἴδον, οὐ πυθόμην, ὅτι παρθένος υἷα λοχεύει. <pb/> </l>
<l n="835">ἦ ῥα φύσιν μετάμειψε πατὴρ ἐμός; ἦ ῥα γυναῖκες </l>
<l n="836">νόσφι γάμου τίκτουσι; σὺ γάρ, φιλοπάρθενε κούρη, </l>
<l n="837">ὠδίνεις νέα τέκνα, καὶ εἰ στυγέεις Ἀφροδίτην. </l>
<l n="838">ἦ ῥα κυβερνήτειραν ἀναγκαίου τοκετοῖο </l>
<l n="839">Ἄρτεμιν οὐ καλέουσι λεχωίδες, ὅττι σὺ μούνη </l>
<l n="840">εἰς τόκον ἀγροτέρης οὐ δεύεαι Ἰοχεαίρης; </l>
<l n="841">οὐδὲ τεὸν Διόνυσον ἀμαιεύτων ἀπὸ κόλπων </l>
<l n="842">ἔδρακεν Εἰλείθυια, τεῆς ἀροτῆρα γενέθλης· </l>
<l n="843">ἀλλά μιν ἡμιτέλεστον ἐμαιώσαντο κεραυνοί. </l>
<l n="844">μὴ κοτέῃς, ὅτι παῖδας ἐνὶ σκοπέλοισι λοχεύεις· </l>
<l n="845">ἡ σκοπέλων βασίλεια τόκου πειρήσατο Ῥείη· </l>
<l n="846">τίς νέμεσίς ποτε τοῦτο; κατ' οὔρεα τέκνα λοχεύεις, </l>
<l n="847">ὡς δάμαρ οὐρεσίφοιτος ὀρεσσινόμου Διονύσου.“ </l>
<l n="848" rend="indent(1)">ἔννεπε· καὶ κοτέουσα λεχωιὰς ἄχνυτο νύμφη </l>
<l n="849">Ἄρτεμιν αἰδομένη καὶ ἐν ἄλγεσιν. ἆ μέγα δειλή, </l>
<l n="850">ἐγγὺς ἔην τοκετοῖο καὶ ἤθελε παρθένος εἶναι. </l>
<l n="851">καὶ βρέφος εἰς φάος ἦλθε θοώτερον· Ἀρτέμιδος γὰρ </l>
<l n="852">φθεγγομένης ἔτι μῦθον ἀκοντιστῆρα λοχείης </l>
<l n="853">διπλόος αὐτοκέλευστος ἐμαιώθη τόκος Αὔρης </l>
<l n="854">λυομένης ὠδῖνος, ὅθεν διδύμων ἀπὸ παίδων </l>
<l n="855">Δίνδυμον ὑψικάρηνον ὄρος κικλήσκετο Ῥείης. </l>
<l n="856">καὶ θεὸς ἀθρήσασα νέην εὔπαιδα γενέθλην </l>
<l n="857">τοῖον ἔπος παλίνορσος ἀμοιβαίῃ φάτο φωνῇ· </l>
<l n="858" rend="indent(1)">„μαῖα, γονῆς ταμίη, διδυμητόκε δύσγαμε νύμφη, <pb/> </l>
<l n="859">υἱάσι μαζὸν ὄρεξον ἀήθεα, παρθένε μήτηρ· </l>
<l n="860">παππάζει σέο κοῦρος ἀπαιτίζων σε τοκῆα· </l>
<l n="861">εἰπὲ δὲ σοῖς τεκέεσσι τεὸν λαθραῖον ἀκοίτην. </l>
<l n="862">Ἄρτεμις οὐ γάμον οἶδε, καὶ οὐ τρέφεν υἱέα μαζῷ· </l>
<l n="863">σὸν λέχος οὔρεα ταῦτα, καὶ ἠθάδος ἀντὶ χιτῶνος </l>
<l n="864">σπάργανα σῶν βρεφέων πολυδαίδαλα δέρματα νεβρῶν.“ </l>
<l n="865" rend="indent(1)">εἶπε, καὶ ὠκυπέδιλος ἐδύσατο δάσκιον ὕλην. </l>
<l n="866">καὶ καλέσας Νίκαιαν ἑὴν Κυβεληίδα νύμφην, </l>
<l n="867">μεμφομένην ἔτι λέκτρα λεχωίδα δείκνυεν Αὔρην </l>
<l n="868">μειδιόων Διόνυσος· ἐρημονόμοιο δὲ κούρης </l>
<l n="869">ἀρτιγάμοις ἀγόρευεν ἐπαυχήσας ὑμεναίοις· </l>
<l n="870" rend="indent(1)">„ἄρτι μόγις, Νίκαια, παραίφασιν εὗρες ἐρώτων· </l>
<l n="871">ἄρτι πάλιν Διόνυσος ἐπίκλοπον ἤνυσεν εὐνήν, </l>
<l n="872">παρθενικῆς δ' ἑτέρης γάμον ἥρπασεν· ἐν δὲ κολώναις </l>
<l n="873">ἡ πρὶν ἀλυσκάζουσα καὶ οὔνομα μοῦνον ἐρώτων </l>
<l n="874">σοῖς θαλάμοις τύπον ἶσον ὀρεστιὰς ἔδρακεν Αὔρη. </l>
<l n="875">οὐ μούνη γλυκὺν ὕπνον ἐδέξαο πομπὸν ἐρώτων, </l>
<l n="876">οὐ μούνη πίες οἶνον ἐπίκλοπον ἅρπαγα μίτρης· </l>
<l n="877">ἀλλὰ νέης ἄγνωστος ἀνοιγομένης ἀπὸ πηγῆς </l>
<l n="878">νυμφοκόμος πάλιν οἶνος ἀνέβλυε, καὶ πίεν Αὔρη. </l>
<l n="879">ἀλλὰ βέλος δεδαυῖαν ἀναγκαίου τοκετοῖο, </l>
<l n="880">πρὸς Τελετῆς λίτομαί σε, χοροπλεκέος σέο κούρης, </l>
<l n="881">σπεῦσον ἀερτάζειν ἐμὸν υἱέα, μή μιν ὀλέσσῃ </l>
<l n="882">τολμηραῖς παλάμῃσιν ἐμὴ δυσμήχανος Αὔρη· </l>
<l n="883">οἶδα γάρ, ὡς διδύμων βρεφέων ἕνα παῖδα δαμάσσει </l>
<l n="884">ἄσχετα λυσσώουσα· σὺ δὲ χραίσμησον Ἰάκχῳ· <pb/> </l>
<l n="885">ἔσσο φύλαξ ὠδῖνος ἀρείονος, ὄφρα κεν εἴη </l>
<l n="886">σὴ Τελετὴ θεράπαινα καὶ υἱέι καὶ γενετῆρι.“ </l>
<l n="887" rend="indent(1)">ὣς εἰπὼν παλίνορσος ἐχάζετο Βάκχος ἀγήνωρ, </l>
<l n="888">κυδιόων Φρυγίοισιν ἐπ' ἀμφοτέροις ὑμεναίοις </l>
<l n="889">πρεσβυτέρης ἀλόχοιο καὶ ὁπλοτέρης περὶ νύμφης. </l>
<l n="890">καὶ βαρὺ πένθος ἔχουσα τελεσσιτόκῳ παρὰ πέτρῃ, </l>
<l n="891">παῖδας ἐλαφρίζουσα, λεχωιὰς ἴαχε μήτηρ· </l>
<l n="892" rend="indent(1)">„ἠερόθεν γάμος οὗτος· ἐμὸν γόνον ἠέρι ῥίψω· </l>
<l n="893">νυμφεύθην ἀνέμοισι καὶ οὐ βροτέην ἴδον εὐνήν, </l>
<l n="894">Αὔρης δ' εἰς ὑμέναιον ἐπώνυμοι ἤλυθον αὖραι· </l>
<l n="895">καὶ λοχίας ἐχέτωσαν ἐμὰς ὠδῖνας ἀῆται. </l>
<l n="896">ἔρρετέ μοι, νέα τέκνα δολορραφέος γενετῆρος, </l>
<l n="897">ὑμέας οὐκ ἐλόχευσα· τί μοι κακὰ θηλυτεράων; </l>
<l n="898">ἀμφαδὸν ἄρτι, λέοντες, ἐλεύθεροι εἰς νομὸν ὕλης </l>
<l n="899">ἔλθετε θαρσήεντες, ὅτ' οὐκέτι μάρναται Αὔρη· </l>
<l n="900">καὶ σκυλάκων ἑλίκωπες ἀρείονές ἐστε λαγωοί· </l>
<l n="901">θῶες ἐμοί, τέρπεσθε· παρ' ἡμετέρῃ δὲ χαμεύνῃ </l>
<l n="902">πόρδαλιν ἀπτοίητον ἐπισκαίροντα νοήσω· </l>
<l n="903">ἄξατε σύννομον ἄρκτον ἀταρβέα· παιδοτόκου γὰρ </l>
<l n="904">Αὔρης χαλκοχίτωνες ἐθηλύνθησαν ὀιστοί. </l>
<l n="905">αἰδέομαι μεθέπειν μετὰ παρθένον οὔνομα νύμφης, </l>
<l n="906">μὴ βριαρὸν τεκέεσσιν ἐμόν ποτε μαζὸν ὀπάσσω, <pb/> </l>
<l n="907">μὴ παλάμῃ θλίψοιμι νόθον γάλα, μηδ' ἐνὶ λόχμαις </l>
<l n="908">θηροφόνος γεγαυῖα γυνὴ φιλότεκνος ἀκούσω.“ </l>
<l n="910" rend="indent(1)">... θῆκεν ὑπὸ σπήλυγγι λεχώια δεῖπνα λεαίνης· </l>
<l n="911">ἀλλὰ Διωνύσοιο νέην εὔπαιδα γενέθλην </l>
<l n="912">πόρδαλις, ὠμοβόροισι δέμας λιχμῶσα γενείοις, </l>
<l n="913">ἔμφρονα θυμὸν ἔχουσα σοφῷ μαιώσατο μαζῷ· </l>
<l n="914">θαμβαλέοι δὲ δράκοντες ἐκυκλώσαντο λοχείην </l>
<l n="915">ἰοβόλοις στομάτεσσιν, ἐπεὶ νέα τέκνα φυλάσσων </l>
<l n="916">μειλιχίους καὶ θῆρας ἐθήκατο νυμφίος Αὔρης. </l>
<l n="917" rend="indent(1)">καὶ ποδὶ φοιταλέῳ Ληλαντιὰς ἄνθορε κούρη </l>
<l n="918">ἄγριον ἦθος ἔχουσα δασυστέρνοιο λεαίνης, </l>
<l n="919">ἠερίαις τ' ἀκίχητος ἀνηκόντιζεν ἀέλλαις </l>
<l n="920">θηρείων ἕνα παῖδα διαρπάξασα γενείων· </l>
<l n="921">καὶ πάις ἀρτιλόχευτος ἐπὶ στροφάλιγγι κονίης </l>
<l n="922">ἠερόθεν προκάρηνος ἐπωλίσθησεν ἀρούρῃ· </l>
<l n="923">καί μιν ἀφαρπάξασα φίλῳ τυμβεύσατο λαιμῷ, </l>
<l n="924">δαινυμένη φίλα δεῖπνα. καὶ ἀστόργοιο τεκούσης <pb/> </l>
<l n="925">ταρβαλέη τέκος ἄλλο λεχωίδος ἥρπασεν Αὔρης </l>
<l n="926">παρθένος Ἰοχέαιρα, διαστείχουσα δὲ λόχμην </l>
<l n="927">παιδοκόμῳ κούφιζεν ἀήθεϊ κοῦρον ἀγοστῷ. </l>
<l n="928" rend="indent(1)">καὶ Βρομίου μετὰ λέκτρα, μετὰ στροφάλιγγα λοχείης </l>
<l n="929">μῶμον ἀλυσκάζουσα γαμήλιον ἀγρότις Αὔρη, </l>
<l n="930">ἀρχαίης μεθέπουσα σέβας φιλοπάρθενον αἰδοῦς, </l>
<l n="931">Σαγγαρίου σχεδὸν ἦλθεν· ὀπισθοτόνῳ δ' ἅμα τόξῳ </l>
<l n="932">εἰς προχοὰς ἀκόμιστον ἑὴν ἔρριψε φαρέτρην, </l>
<l n="933">καὶ βυθίῳ προκάρηνος ἐπεσκίρτησε ῥεέθρῳ </l>
<l n="934">ὄμμασιν αἰδομένοισιν ἀναινομένη φάος Ἠοῦς, </l>
<l n="935">καὶ ῥοθίοις ποταμοῖο καλύπτετο· τὴν δὲ Κρονίων </l>
<l n="936">εἰς κρήνην μετάμειψεν· ὀρεσσιχύτοιο δὲ πηγῆς </l>
<l n="937">μαζοὶ κρουνὸς ἔην, προχοὴ δέμας, ἄνθεα χαῖται, </l>
<l n="938">καὶ κέρας ἔπλετο τόξον ἐυκραίρου ποταμοῖο </l>
<l n="939">ταυροφυές, καὶ σχοῖνος ἀμειβομένη πέλε νευρή, </l>
<l n="940">καὶ δόνακες γεγαῶτες ἐπερροίζησαν ὀιστοί, </l>
<l n="941">καὶ βυθὸν ἰλυόεντα διεσσυμένη ποταμοῖο </l>
<l n="942">εἰς γλαφυρὸν κευθμῶνα χυτὴ κελάρυζε φαρέτρη. </l>
<l n="943" rend="indent(1)">καὶ χόλον ἰοχέαιρα κατεύνασεν· ἀμφὶ δὲ λόχμην </l>
<l n="944">ἴχνια μαστεύουσα φιλοσκοπέλοιο Λυαίου </l>
<l n="945">ἤιεν, ἀρτιλόχευτον ἀειρομένη βρέφος Αὔρης, </l>
<l n="946">πήχεϊ κουφίζουσα νόθον βάρος· αἰδομένη δὲ </l>
<l n="947">ὤπασεν ἄρσενα παῖδα κασιγνήτῳ Διονύσῳ. </l>
<l n="948" rend="indent(1)">Νικαίῃ δ' ἑὸν υἷα πατὴρ πόρε, μαιάδι νύμφῃ· <pb/> </l>
<l n="949">ἡ δέ μιν ἠέρταζε, καὶ ἀκροτάτης ἀπὸ θηλῆς </l>
<l n="950">παιδοκόμων θλίβουσα φερέσβιον ἰκμάδα μαζῶν </l>
<l n="951">κοῦρον ἀνηέξησε. λαβὼν δέ μιν ὑψόθι δίφρου </l>
<l n="952">νήπιον εἰσέτι Βάκχον ἐπώνυμον υἷα τοκῆος </l>
<l n="953">Ἀτθίδι μυστιπόλῳ παρακάτθετο Βάκχος Ἀθήνῃ, </l>
<l n="954">εὔια παππάζοντα· θεὰ δέ μιν ἔνδοθι νηοῦ </l>
<l n="955">Παλλὰς ἀνυμφεύτῳ θεοδέγμονι δέξατο κόλπῳ· </l>
<l n="956">παιδὶ δὲ μαζὸν ὄρεξε, τὸν ἔσπασε μοῦνος Ἐρεχθεύς, </l>
<l n="957">αὐτοχύτῳ στάζουσα νόθον γλάγος ὄμφακι μαζῷ. </l>
<l n="958">καί μιν Ἐλευσινίῃσι θεὰ παρακάτθετο Βάκχαις· </l>
<l n="959">ἀμφὶ δὲ κοῦρον Ἴακχον ἐκυκλώσαντο χορείῃ </l>
<l n="960">νύμφαι κισσοφόροι Μαραθωνίδες, ἀρτιτόκῳ δὲ </l>
<l n="961">δαίμονι νυκτιχόρευτον ἐκούφισαν Ἀτθίδα πεύκην· </l>
<l n="962">καὶ θεὸν ἱλάσκοντο μεθ' υἱέα Περσεφονείης, </l>
<l n="963">καὶ Σεμέλης μετὰ παῖδα, θυηπολίας δὲ Λυαίῳ </l>
<l n="964">ὀψιγόνῳ στήσαντο καὶ ἀρχεγόνῳ Διονύσῳ, </l>
<l n="965">καὶ τριτάτῳ νέον ὕμνον ἐπεσμαράγησαν Ἰάκχῳ. </l>
<l n="966">καὶ τελεταῖς τρισσῇσιν ἐβακχεύθησαν Ἀθῆναι· </l>
<l n="967">καὶ χορὸν ὀψιτέλεστον ἀνεκρούσαντο πολῖται </l>
<l n="968">Ζαγρέα κυδαίνοντες ἅμα Βρομίῳ καὶ Ἰάκχῳ. </l>
<l n="969" rend="indent(1)">οὐδὲ Κυδωναίων ἐπελήσατο Βάκχος ἐρώτων, </l>
<l n="970">ἀλλὰ καὶ ὀλλυμένης προτέρης ἐμνήσατο νύμφης· <pb/> </l>
<l n="971">καὶ Στέφανον περίκυκλον ἀποιχομένης Ἀριάδνης </l>
<l n="972">μάρτυν ἑῆς φιλότητος ἀνεστήριξεν Ὀλύμπῳ, </l>
<l n="973">ἄγγελον οὐ λήγοντα φιλοστεφάνων ὑμεναίων. </l>
<l n="974" rend="indent(1)">καὶ θεὸς ἀμπελόεις πατρώιον αἰθέρα βαίνων </l>
<l n="975">πατρὶ σὺν εὐώδινι μιῆς ἔψαυσε τραπέζης, </l>
<l n="976">καὶ βροτέην μετὰ δαῖτα, μετὰ προτέρην χύσιν οἴνου </l>
<l n="977">οὐράνιον πίε νέκταρ ἀρειοτέροισι κυπέλλοις, </l>
<l n="978">σύνθρονος Ἀπόλλωνι, συνέστιος υἱέι Μαίης. <pb/> </l>
</div>

    </body>
  </text>
</TEI>
